$group

    Capitolo terzo. La teoria del fantasma come limite e potenza del linguaggio

    Ognuno di noi continua a parlare un linguaggio 
    che lui stesso non intende, 
    ma che ogni tanto, viene inteso.
    Il che ci permette di esistere e di essere perciò quanto meno fraintesi.
    Se esistesse un linguaggio in grado di essere inteso,
    disse Saurau, non ci sarebbe bisogno di nient’altro.
    (Thomas Bernhard – Perturbamento)

    $$ 3.1 “EIN KIND WIRD GESCHLAGEN ”. IL FANTASMA IN FREUD
    Il fantasma 224 fa la sua comparsa nei testi di Freud già a partire dal 1985, 
    anno di pubblicazione degli Studi sull’isteria 225. 
    Freud usa il termine Phantasie per designare tanto i fantasmi inconsci, 
    rinvenuti grazie al lavoro analitico, 
    quanto i “sogni ad occhi aperti”, 
    ciò che in italiano traduciamo con fantasticheria. 
    
    In generale, negli Studi (bax sull'isteria) il termine fantasma 
    designa tutto ciò che nella vita psichica ha a che fare con organizzazioni rappresentazionali inconsce 
    che agiscono alla base di disturbi nevrotici.
    Il tema è ripreso da Franz Brentano, alle cui lezioni Freud aveva assistito. 
    Come è noto Brentano negava la possibilità che le rappresentazione fossero inconsce,
    sostenendo che l’attività psichica coincidesse con la coscienza. 
    La nozione di intenzionalità diventava così la caratteristica principale della psiche 
    e il modo di operare della coscienza in relazione all’oggetto.
    
    Negli Studi sull’isteria Breuer e Freud rifacendosi a Brentano 
    spostano l’accento sull’attività psichica inconscia, centrata appunto su fantasie. 
    Se l’elemento rappresentazionale connota l’attività psichica, 
    Breuer e Freud estendono questa caratteristica a tutto l’ambito dello psichico 
    e dunque anche alla sfera ultra-coscenziale: 
    quote
        + Ogni attività psichica è guidata da rappresentazioni 
            che in gran parte sono subconscie. 
            Infatti soltanto le rappresentazioni più chiare, più intense, 
            vengono percepite dall’autocoscienza, mentre la gran massa delle rappresentazioni attuali, 
            ma più deboli, rimane inconscia
        note 226. 
    Breuer e Freud hanno in mente quella catena di riflessioni che 
    nel pensiero moderno segna il preludio all’idea di inconscio 
    e che va dalle piccole percezioni di Leibniz 
    alle rappresentazioni oscure di Kant, 
    fino a Herbart riguardo alle idee affondate 
    e alle conclusioni inconsce di Helmholtz 227

    Già da subito, dunque, il termine Phantasie indica in Freud 
    un modo del tutto speciale della rappresentazione, 
    un qualcosa di mediano tra il conscio e l’inconscio 
    che agisce nel soggetto indipendentemente dalla volontà esplicita del soggetto; 
    esse richiamano esperienze vissute nella primissima infanzia, 
    in seguito elaborate e sedimentante nell’inconscio ad opera della rimozione.
    Riguardano perlopiù scene familiari 
    in cui il bambino soffre la presenza di un fratellino o una sorellina 
    in relazione al bisogno esclusivo di essere amato da un genitore. 
    Il fantasma (Phantasie) è così una rappresentazione significativa, 
    densa di rimandi a scene che hanno coinvolto il soggetto 
    nella sua evoluzione affettiva e sessuale, 
    nel suo più intimo rapporto all’Altro come prossimo verso cui si fa appello. 
    
    Come bene esprime Enzo Funari: 
    quote 
        + I fantasmi originari si costituiscono dunque dall’insorgere di un sentito, 
            causato dalle tensioni (dispiacere) e detensioni (piacere) somatiche 
            nelle loro diverse gradualità intensive; 
            sentito che si combina con la cattura delle prime immagini ancora sfumate 
            che emergono dall’esterno ‘incontrato’ 
        note 228. 
    
    Il fantasma è sì legato al tratto immaginario della fantasticheria, del sogno ad occhi aperti 
    nel quale Freud situa il suo apparire conscio, 
    ma il suo statuto profondo, il suo tessuto, 
    resta inconscio, 
    appare cioè solo in funzione di una ricostruzione analitica 
    e trova collocazione nei primissimi vissuti del bambino, 
    quasi giochiamo con le rappresentazioni oscure 
    e abbiamo interesse a porre nell’ombra davanti all’immaginazione oggetti 
    che ci piacciono e che non ci piacciono; 
    ma più spesso ancora siamo noi stessi gioco di rappresentazioni oscure; 
    e il nostro intelletto non può salvarsi dalle assurdità nelle quali lo getta la loro influenza 
    se anche ne riconosce la natura illusoria
    esclusivamente in relazione a scene in cui fanno la loro comparsa soggetti familiari: 
    il padre, la madre, il fratellino.

    Con il termine Phantasie, che Freud non abbandonerà mai, 
    si vuole così affermare la profonda parentela tra rappresentazioni consce e inconsce: 
    quote
        “Le fantasie chiaramente coscienti dei pervertiti, 
            che in circostanze favorevoli vengono messe in atto, 
            i timori deliranti dei paranoici, 
            proiettati ostilmente sugli altri, 
            e le fantasie inconsce degli isterici, 
            che la psicoanalisi scopre dietro i loro sintomi, 
            coincidono, dal punto di vista del contenuto, fino nei minimi particolari 
        note 229
             
    È un’affermazione che si trova nei Tre saggi sulla teoria sessuale del 1905 229, 
    testo che inaugura una serie di ricerche intorno al fantasma, 
    in particolare nel periodo tra il 1906 e il 1909 230. 
    
    In questo periodo la distinzione interna al termine Phantasie, 
    tra Phantasy (fantasma inconscio) e Fantasy (fantasia cosciente, sogno ad occhi aperti) 
    è ancora pienamente in vigore e rappresenta il punto di partenza freudiano 
    nell’elaborazione della nozione di fantasma. 
    
    Freud non esclude la possibilità che si possa partire dal fantasma cosciente 
    per definire l’origine del fantasma inconsci. 
    I fantasmi inconsci degli isterici di cui parla, 
    hanno “fonte comune e prototipo normale nei cosiddetti sogni ad occhi aperti dei giovani ” 231 
    e diventano patogeni nel momento in cui sono stati rimossi. 
    Insomma, il fantasma inconscio si profila solo una volta applicata la rimozione al sogno diurno.

    Vi è altresì una certa parentela tra il sogno ad occhi aperti e il fantasma inconscio. 
    Non è un caso che nel lavoro onirico descritto da Freud 
    il fantasma venga collocato alle due estremità del processo. 
    Da un lato, abbiamo un processo che parte 
    “dalle scene e dalle fantasie inconsce al preconscio” 232, 
    dove incontra residui diurni di cui assume in parte il contenuto; 
    dall’altra estremità del sogno, vi è il “processo secondario”, 
    e cioè il vero e proprio rimaneggiamento del contenuto onirico, 
    in cui “troviamo la stessa attività che può manifestarsi,
    senza inibizione da parte di altri fattori, nella
    creazione dei sogni ad occhi aperti ” 233. 
    L’elaborazione secondaria, in quanto parte del processo onirico,
    cerca di dare una facciata di coerenza e razionalità
    alla trama spesso disarticolata del sogno al livello
    preconscio. 
    Le fantasie sono così una manifestazione tanto conscia 
    quanto inconscia dei desideri inconsci rimossi, 
    servono, come il sogno, all’appagamento del desiderio per via allucinatoria, 
    cosa palesemente osservabile dall’esperienza delle fantasie ad occhi aperti 
    o fantasticheria diurna, in cui il soggetto tende a gratificarsi 234
    
    Il termine Phantasie fissa così i due poli del fantasma freudiano almeno fino al 1909: 
    il fantasma diurno o conscio, 
        la cui organizzazione appare riempita dall’io fantasticante, 
        dal soggetto come elemento attivo e cosciente nonché protagonista del racconto; 
        il fantasma notturno o inconscio, ricavabile dall’analisi, 
        in cui il soggetto appare eluso, fuori della trama e purtuttavia inserito nella scena, 
        come sovente testimonia lo strato più profondo del sogno.
        La svolta sulla questione del fantasma avviene nel 1919 
        con il saggio Un bambino viene picchiato. 
        La frase che dà il titolo all’opera è la ripresa di un fantasma tipico 
        di sei casi studiati da Freud di soggetti (quattro donne e due uomini) 
        affetti da isteria o nevrosi più o meno acute. 
        Si tratta di una svolta, in quanto Freud per la prima volta 
        espone una teoria del fantasma come struttura invariabile, fissa,
        che l’analizzante enuncia durante la seduta e dal cui enunciato 
        appare non solo escluso ma anche, 
        in un certo senso, incapace di assumersene la paternità. 
        E infatti, incalzato da Freud circa l’identità del bambino picchiato, 
        l’origine della fantasia e la figura di colui che picchiava 
        – se si tratta di un adulto, un padre, un maestro, 
        o sia lo stesso paziente a picchiare un altro bambino –, 
        dal paziente giungeva “sempre e soltanto un’unica esitante risposta: 
        ‘Non ne so di più: un bambino viene picchiato’ ” 235. 
        La frase del fantasma viene insomma presentata in termini assoluti: 
        un bambino viene picchiato, non se ne sa altro, e questo “non saperne”, 
        andandosi ad aggiungere all’anonimia dell’enunciato, 
        rende altresì il fantasma qualcosa di profondamente estraneo al soggetto.

        Freud sottolinea come il carattere di questa fantasia, 
        ma più in generale di tutte le fantasie patogene, 
        sia legato a sentimenti di piacere che conducono all’autoerotismo. 
        “Al culmine della situazione immaginata s’impone, quasi regolarmente, 
        un soddisfacimento onanistico […] 
        all’inizio in accordo con la volontà della persona, 
        poi invece contro la sua volontà e con carattere coattivo” 236. 
        Ciò agli occhi di Freud significa che una simile fantasia, 
        situata nella preistoria del soggetto, 
        “tra i due e i quattro o cinque anni ”, 
        chiama in causa i primi moti pulsionali che investono le persone del padre e della madre, 
        e cioè risveglia quei sentimenti di odio e amore 
        che caratterizzano i primi vissuti emotivi dell’uomo.
        Eppure, la scarna indicazione che si ottiene dai pazienti non consente di comprendere, 
        di primo acchito, se questi moti siano di natura sadica o masochistica. 
        Non sappiamo infatti, ribadisce Freud, se a picchiare sia colui che fantastica; 
        di fatto non lo è, il che pertanto esclude che si tratti di una fantasia sadica. 
        Ma non è nemmeno una fantasia masochistica, 
        poiché non vi è corrispondenza tra soggetto dell’enunciazione e soggetto dell’enunciato:
        c’è sempre un altro bambino che subisce l’azione, 
        un fratellino o una sorellina. 
        È a questo punto che Freud introduce i tre tempi del fantasma, 
        facendo entrare nella puntualità istantanea del fantasma narrato 
        la storia del fantasma analizzato. 
        In un certo senso Freud dona al fantasma una vera e propria ossatura cronologica, 
        lo rende “trattabile ” per l’analisi scoprendo dietro l’incanto della scena originaria 
        di un bambino viene picchiato, 
        le figure, le drammatis personae che vi risiedono.

        E così che il fantasma, sottoposto all’analisi del vissuto del paziente, si divide in tre tempi: 
        nel primo tempo 
            fa irruzione una persona adulta, colui che picchia, il padre. 
            La frase si trasforma così in: “Mio padre picchia un bambino ”. 
        Nel secondo tempo, si assiste a un cambiamento sintattico da attivo a passivo; 
            l’agente non cambia, resta il padre, ma il bambino picchiato diventa la stessa persona che fantastica. 
            La frase che lo esprime è: “Vengo picchiato da mio padre”. 
            In questa fase, la più oscura, il fantasma assume un carattere masochistico,
            eppure, come Freud tiene a sottolineare, si tratta di una ricostruzione analitica, 
            che cioè non appare affatto nel vissuto del soggetto analizzato, 
            bensì solo nell’elaborazione che ne fa Freud. 
            “Questa seconda fase è fra tutte la più importante e densa di conseguenze. 
            Ma di essa si può dire, in un certo senso, che non ha mai avuto un’esistenza reale. 
            In nessun caso viene ricordata, non è mai riuscita a diventare cosciente. 
            È una costruzione dell’analisi, ma non per questo meno necessaria ” 237
        Sarà alla fine, nel terzo tempo, 
            che ritroveremo l’enunciato di partenza “Un bambino viene picchiato ”, 
            da cui Freud è risalito attraverso una sorta di archeologia del fantasma. 
            Ed è qui che il soggetto scompare dalla scena per fare posto alla scena originaria.

        L’analisi di Freud è tutta volta ad individuare,
        nella ricostruzione di questo fantasma, 
        quale sia il tratto peculiare che in un certo senso rappresenta la costante, 
        l’invariabile originaria da cui il fantasma così costituito trae la propria consistenza. 
        E questo tratto è il masochismo, 
        in cui si esplicita la situazione amorosa frustrata che il bambino vive in rapporto ai genitori, 
        masochismo che però sembra inizialmente apparire sottoforma di sadismo. 
        Cerchiamo di capire.
        L’apparizione di un rivale, il fondamentale venir meno dell’interesse univoco dei genitori 
        nei confronti del bambino o della bambina, 
        l’ostilità e l’odio sorti in relazione a qualcosa che viene percepita come una revoca d’amore, 
        un’esperienza vissuta come una profonda frustrazione, 
        sono tutti elementi che producono nel bambino sentimenti che secondo Freud 
        si concretizzano nel significante “battere”. 
        “Si comprende ben presto che l’esser picchiati […] significa una revoca d’amore e un’umiliazione.
        Parecchi bambini, che si ritenevano stabilmente assisi sul trono dell’incrollabile amore dei loro genitori,
        sono stati così sbalzati d’un colpo dall’olimpo della loro immaginaria onnipotenza. 
        È dunque una gradevole rappresentazione”, conclude Freud, 
        “quella del padre che picchia questo odiato bambino […]. Tale rappresentazione significa: 
        ‘mio padre non ama quest’altro bambino, ama soltanto me
    note 238. 
    
    Siamo qui al livello del primo tempo del fantasma, 
    quello che risponde all’enunciato 
    “Mio padre picchia un bambino ”. 
    La fantasia è asservita all’appagamento di un desiderio 
    che si esprime nell’amore che il bambino prova nei confronti di un genitore di sesso opposto.
    Secondo Freud il bambino vive con i genitori un legame elettivo e assoluto, 
    e una simile scelta oggettuale è segnata da un stato di innamoramento incestuoso. 
    Il tramonto di questo stato primitivo è dovuto al naturale progresso dell’esperienza, 
    e nessuno di questi innamoramenti, ribadisce Freud, può sfuggire alla “fatalità della rimozione ” 
    239. 
    
    Una mortificazione inaspettata, 
    la nascita desiderata di un altro fratello 
    che viene percepita come un’infedeltà dal bambino 
    nel proprio statuto di amante assoluto,
    conducono al tracollo di questi impulsi amorosi incestuosi.

    Si svolge cioè un processo di rimozione 
    che ricaccia tali impulsi nell’inconscio 
    lasciando al loro posto il senso di colpa. 
    La colpa è in questo caso nient’altro che la sanzione dell’amore incestuoso tradito, 
    ovvero della sua repressione. 
    Freud legge questo passaggio in ordine all’assunto che 
    ovunque vi sia rimozione c’è colpa, 
    in quanto esito della rinuncia forzata al proprio desiderio.

    E così, dalla proposizione 
    “Mio padre picchia un bambino” (sottinteso: “dunque mi ama”), 
    si passa al secondo tempo, 
    ricostruito dal lavoro di decodifica dell’analisi, 
    della proposizione “Vengo picchiato da mio padre ”, (il cui sottinteso è: “dunque mi odia”.
    Il rovesciamento da attivo in passivo della proposizione 
    corrisponde al rovesciamento dall’amore in odio 
    e alla conseguente variazione di struttura del fantasma che da sadico diventa masochistico.
    Ma è solo nel terzo tempo, 
    e cioè col passaggio alla coscienza e all’enunciazione 
    “Un bambino viene picchiato”, che il fantasma si anonimizza,
    neutralizzando ogni riferimento al soggetto e alle componenti masochistiche che lo caratterizzavano.
    “Altri bambini” prendono il posto del soggetto battuto, 
    il padre scompare, 
    l’azione resta al passivo ma senza riferimento all’agente, 
    né al suo sesso o alla sua posizione sociale rispetto al bambino che fantastica. 
    Tale neutralizzazione corrisponde all’effetto dell’assorbimento del senso di colpa, 
    del suo annullamento ad opera della stessa fantasia. 

    L’analisi condotta da Freud rivela così 
    come il fantasma contribuisca in fondo a una sorta di consolazione, 
    una consolazione nei confronti dell’Altro. 
    Il fantasma poi, è legato sempre al piacere e rivela, 
    per i casi a cui si fa riferimento,
    una componente onanistica coattiva che si manifesta come esito della fantasia. 
    Infine, ed è qui che Lacan ricava le sue coordinate per la logica del fantasma,
    l’articolazione del fantasma prevede un enunciato 
    che attraverso i suoi tre tempi 
    implica delle variazioni grammaticali, 
    ossia rivela la sua profonda consistenza significante. 
    Il fantasma è una frase che Freud ricostruisce 
    attraverso modulazioni sintatticogrammaticali, 
    e che si riduce, nel suo nucleo originario del secondo tempo, 
    a una mera ricostruzione analitica, 
    quasi a testimonianza che non c’è, per il fantasma, 
    una vera e propria interpretazione, 
    come invece è nel caso del sintomo e dei sogni. 
    Non a caso infatti il fantasma, come lo stesso Freud ammette,
    conserva una condizione di estraneità rispetto alla nevrosi che accompagna 240. 
    Nel testo di Freud si può leggere un appunto che non lascia dubbi: 
    quote
        + Va detto però che quando il medico analista si vede costretto ad ammettere 
            che queste fantasie rimangono perlopiù discoste dal rimanente contenuto della nevrosi 
            e non trovano collocazione precisa nella sua struttura,
            nasce in lui il sospetto che il problema non sia con ciò esaurito
        note 241

    La peculiarità del fantasma sta dunque in una sorta di “fissazione” 
    che investe il piano del linguaggio,
    in quelle relazioni significanti in cui si strutturano 
    le prime relazioni esterne del soggetto. 
    Quanto abbiamo appena descritto intorno alla fenomenologia dell’enunciato “un bambino viene picchiato” 
    contiene già, e in maniera lampante, tutte le coordinate 
    che forniranno a Lacan le basi della propria teoria sul fantasma.

    Con il saggio del 1919, Freud, 
    mettendosi alle spalle l’interpretazione del fantasma come fantasia diurna 
    risalente ai primi scritti degli anni 1906-1909, 
    fa del fantasma una categoria clinica autonoma,
    slegata dal sogno e dal sintomo. 
    La sua ricostruzione analitica 
    non corrisponde più ai parametri messi in evidenza ne L’interpretazione dei sogni, 
    il fantasma cioè non è vincolato in alcun modo alla dialettica processo primario/processo secondario. 
    Esso resta isolato come significante di una rimozione 
    che ha colpito il legame amoroso tra bambino e genitore,
    ovvero l’unità sostanziale con l’Altro 
    nella quale risiedeva l’unità stessa, la fondatezza “originaria” del soggetto. 
    La frase che ne risulta, nella sua pressoché assoluta autonomia, 
    si rivela così essere un supporto attraverso il quale 
    il soggetto elude il  significato inconscio di una profonda lesione della sua unità. 
    La ricostruzione, infatti, con cui Freud risale al secondo tempo del fantasma 
    “vengo picchiato da mio padre”, 
    e che rappresenta il risultato analitico del fantasma, resta un artificio, 
    un pura ricostruzione e non trova iscrizione nel soggetto a nessun livello: 
    quote
        Non ha mai avuto esistenza reale. 
        In nessun caso viene ricordata, 
        non è mai riuscita a diventare cosciente
        note 242. 
    Resta pertanto una frase a cui il soggetto premette un “Non ne so di più”, 
    come a testimonianza della sua pressoché totale estraneità.

    Allo stesso tempo, il fantasma non è un sintomo, 
    non rivela cioè alcun dato patologico, 
    non comporta danni, atteggiamenti coattivi, sorprese. 
    Non ha nulla a che vedere con ciò che Lacan chiama “formazioni dell’inconscio”: 
    lapsus, motto di spirito, sogni, comportamenti compulsivi. 
    Come afferma Miller: 
    quote
        + In genere il paziente non viene a lamentarsi del suo fantasma, 
            al contrario, possiamo dire che attraverso di esso ottiene piacere
        note 243. 
    Basti pensare all’entrata in analisi, 
    che in genere corrisponde all’urgenza di ristabilire una normalità del proprio vissuto. 
    Il paziente lamenta i suoi sintomi, 
    l’ansia, l’insonnia, e tutto il defilé di disturbi comportamentali 
    a seconda che sia isterico, paranoico o ossessivo.
    L’entrata in analisi avviene cioè sempre attraverso il sintomo. 
    Del fantasma invece non se ne sa nulla, 
    poiché esso provoca piacere, 
    è tutt’altro che dannoso e lesivo per il soggetto. 
    Lo stesso Freud lo ribadisce allorché ricorda 
    che alla scena del fantasma si legano sempre sentimenti di piacere, 
    perlopiù onanistici, o finalizzati a raggiungere l’orgasmo con il partner. 
    La componente di piacere che si lega al fantasma 
    è un elemento prioritario e strutturale del fantasma,
    componente che contribuisce a forgiare quella sorta di indistruttibilità 
    con cui il fantasma si mostra nella coscienza.

    Eppure, per capire a che livello si pone il fantasma
    in relazione al soggetto dell’inconscio 
    occorrerebbe inscriverlo nella dialettica stessa della pulsione “ferita” 
    che abbiamo analizzato a proposito della Cosa come oggetto perduto. 
    
    Dove, infatti, si situa il fantasma se il suo apparire non desta alcun disagio nel soggetto, 
    ma anzi, lo sorregge nella ricerca del suo piacere illusorio? 
    Ma soprattutto: in cosa consiste il suo statuto 
    una volta assodato che non fa parte della struttura del sintomo, 
    né di quella del sogno? 
    E come intendere, altresì, l’affermazione di Freud 
    secondo cui il fantasma non ha posto nella struttura della nevrosi? 
    Cosa c’è dietro al fantasma? 

    $$ 3.2 L’OGGETTO A E LA FORMULA DEL FANTASMA IN LACAN
    In altri termini il fantasma dà il piacere proprio al desiderio. 
    Torniamo a dire che desiderio non è soggetto, 
    non essendo indicabile in alcun dove in un significante della domanda quale che sia, 
    perché non è articolabile in essa benché sia da essa articolato 244

    La frase è ripresa nel saggio Kant con Sade, 
    in cui Lacan affronta la questione del fantasma 
    all’interno dell’opposizione piacere/godimento. 
    Il desiderio, in quanto ricade sotto il principio di piacere, 
    “la cui legge è di farlo interrompere sempre nella sua mira ” 245, 
    si trova sempre legato al principio dell’omeostasi, 
    sulla cui soglia la Cosa appare come limite oltre il quale si apre il “deserto” del godimento. 
    
    concept lacan.godimento
        Il godimento, lo abbiamo visto, non è un’esperienza di benessere, 
        e non deriva da una nozione di senso comune, 
        quale può essere l’idea di un piacere estremo, 
        come il termine lascerebbe intendere.
        Esso è piuttosto inteso da Lacan come il luogo in cui tutto il complesso del principio di piacere collassa,
        producendo un movimento contrario alla
        conservazione/eternizzazione del desiderio.

    All’approssimarsi del godimento, della Cosa del desiderio, 
    si ottiene così qualcosa di più simile al dolore: 
    ma un dolore apparentemente paradossale, 
    una sorta di dolore irrinunciabile. 
    È così che va letto il senso della coazione a ripetere, 
    individuata da Freud nel saggio Al di là del principio di piacere:
    nell’orizzonte di un dolore irrinunciabile che, 
    in termini energetici, 
    non sarebbe altro che il proseguimento della tendenza 
    alla scarica completa secondo il principio di inerzia, 
    il “sogno” dell’organismo del ritorno all’inanimato. 
    
    Adesso, “È nel tempo del godimento ”, sottolinea Lacan, “che
        esso [il piacere] sarebbe semplicemente fuori gioco,
        se non intervenisse il fantasma, 
        per sostenerlo con quella stessa discordia in cui soccombe ” 
    note 246

    Ecco il modo in cui Lacan introduce il fantasma. 
    In altre parole, 
    il fantasma verrebbe a situarsi laddove das Ding apre nel soggetto una lacerazione, 
    un vuoto costitutivo, 
    dove il desiderio resterebbe fuori gioco,
    escluso dal circuito del principio di piacere. 
    Il fantasma è così ciò che rimedia al godimento. 
    Bisogna fare attenzione a questo aspetto, per così dire, “topologico” del fantasma. 
    Comprendere la sua collocazione serve a chiarire 
    su quale piano il soggetto si veda chiamato in causa dal fantasma, 
    che cosa il fantasma articoli di così fondamentale per il soggetto, 
    il che in questo caso vuole dire al posto del soggetto.
    
    La questione del fantasma in Lacan, 
    prima ancora di assolvere a una dimensione clinica, 
    è propriamente la questione del soggetto, 
    fa appello cioè al sapere, 
    e più in generale al soggetto in quanto essere parlante.

    L’enunciato completo del fantasma 
    “Non ne so di più. Un bambino viene picchiato ”, 
    comprende il complessivo orizzonte di sapere del soggetto 
    rispetto a quanto accade a livello inconscio in relazione alla Cosa. 
    
    È su questa base allora che dobbiamo leggere 
    la formula lacaniana del fantasma, $<>a, che si traduce: 
    il fantasma è costituito dal rapporto 
        che il soggetto del desiderio (soggetto barrato) 
        intrattiene con l’oggetto a, 
        con l’oggetto causa del desiderio, 
        ovvero das Ding.
    
    Per chiarire ciò, occorre dunque indagare innanzitutto lo statuto dell’oggetto a. 
    
    L’introduzione di questa nozione si può far risalire al seminario 
    le Formazioni dell’inconscio (1957-1958) 247 
    in cui Lacan introduce e dà corpo alla struttura grafo 
    – che altro non è se non la griglia per dare una sistemazione organica ai suoi concetti 
    – e al saggio Sovversione del soggetto e dialettica del desiderio nell’inconscio freudiano. 
    L’oggetto a appare in questo periodo 
    come un oggetto che non si commisura con nessuna immagine dell’oggetto dell’esperienza. 
    Sebbene non abbia ancora raggiunto il grado di teorizzazione che avrà successivamente, 
    è tuttavia già prefigurato il suo carattere extrasimbolico 
    come qualcosa di estraneo al campo dell’osservabile, 
    delle cose attualmente disponibili alla presa della visione oggettivante.
    
    Attraverso la funzione dell’oggetto a, 
    in realtà si sta attuando nel sistema di pensiero lacaniano 
    un profondo cambiamento teorico che riguarda lo statuto dell’Altro. 
    L’Altro, che fino ad allora era stato indicato con la A maiuscola, 
    l’Altro come luogo della parola diviene anch’esso barrato, 
    ossia segnato da quella incompletezza fondamentale che Lacan scopre nella clinica della psicosi.

    In un primo tempo Lacan aveva creato la nozione di Nome-del-Padre 
    per indicare quel significante “padrone” 
    a partire dal quale tutti gli altri significanti si ordinano. 
    In questa visione, il significante del Nome-del-Padre serviva a supplire
    alla mancanza all’interno della catena significante,
    definendo quell’operazione che Lacan chiama “metafora paterna ” 
    come esito e compimento del processo edipico. 
    La funzione della “metafora paterna”  consiste nella normalizzazione del soggetto 
    rispetto al desiderio dell’Altro, 
    ossia nell’allineamento di Desiderio e Legge, 
    in base all’isolamento dell’Altro del godimento (l’altro materno) 
    sottoposto al divieto dell’incesto. 
    Tutta la questione della “metafora paterna” e del Nome-del-Padre, 
    di cui non possiamo ripercorrere il processo, 
    sfocia nell’assunzione, da parte del soggetto, 
    del suo desiderio in quanto circoscritto dalla legge dell’Edipo. 
    Adesso, Lacan scopre che per quanto riguarda la psicosi 
    le cose stanno diversamente. 
    Nella Questione preliminare 248 
    la psicosi viene vista come l’effetto della mancata iscrizione del significante paterno nel soggetto, 
    come ciò che fa difetto sul piano simbolico. 
    Il soggetto psicotico dimostra come il suo orizzonte simbolico sia carente di questo significante 
    che rappresenta la Legge del desiderio, 
    e cioè che allinea il desiderio all’ordine simbolico, 
    alla dimensione transindividuale dell’Altro e alla proibizione dell’incesto. 
    È in questo periodo, infatti, 
    che Lacan distingue l’Altro della legge dall’Altro del significante: 
    il primo garante del secondo. 
    L’Altro è sempre il luogo della parola, 
    l’Altro come ordine simbolico in cui il soggetto si trova iscritto, 
    ovvero l’Altro del significante. 
    Ma a ciò occorre aggiungere una dimensione ulteriore 
    che conferisce a questo luogo il suo statuto, il suo ordine: 
    ed è questa la funzione dell’Altro della legge 
    che Lacan riassume nel significante Nome-del-Padre. 
    
    La preclusione (forclusion) di questo significante genera la psicosi,
    ovvero azzera il rapporto tra Desiderio e Legge,
    lasciando il soggetto privo, sul versante simbolico,
    di una normale mediazione io-altro. 
    Ed è per questo che nella psicosi il corpo è invaso 
    da un “godimento mortifero ”, 
    espressione nella quale è possibile riconoscere la freudiana pulsione di morte. 
    “Per andare al principio della preclusione (Verwerfung) del Nome-del-Padre, 
    bisogna ammettere che il Nome-delPadre raddoppi nel posto dell’Altro 
    il significante stesso del ternario simbolico, 
    in quanto costituisce la legge del significante” 249. 
    Lacan, insomma, in questa fase del suo pensiero, 
    scrive l’Altro (A), sottintendendo che c’è l’Altro dell’Altro, 
    che, nell’ordine simbolico vi è sempre per il soggetto 
    la possibilità di abitare un significante che rappresenti la mancanza dell’Altro: 
    tutto è significante.

    Un primo cambiamento di prospettiva avviene nel seminario Le psicosi 250.
    Lacan illustra attraverso un caso di psicosi 
    con allucinazioni auditive 
    l’emergenza di ciò che di lì a poco si ritroverà all’interno della nozione di oggetto a.

    Secondo Lacan nella psicosi si assiste a una carenza a livello dell’ordine simbolico, 
    a una sorta di esclusione simbolica.
    Preliminarmente ad ogni simbolizzazione […] c’è una tappa, 
    come dimostrano le psicosi, in cui è possibile 
    che una parte della simbolizzazione non si dia. 
    Questa prima tappa precede tutta la dialettica nevrotica 
    che deriva dal fatto che la nevrosi è una parola che si articola […]. 
    È così che qualcosa di primordiale quanto all’essere del soggetto 
    non entri nella simbolizzazione, e sia, non rimosso, ma rigettato 251.

    La psicosi, con i suoi deliri, le sue allucinazioni,
    non sarebbe che l’effetto di questa esclusione, 
    di questo rigetto (Verwerfung). 
    Ciò che viene rifiutato nell’ordine simbolico, dice Lacan, 
    “risorge nel reale”, dando luogo appunto a ciò che chiamiamo allucinazioni 252. 
    Adesso, l’esempio che Lacan illustra per comprendere cosa sia 
    questa mancanza nella simbolizzazione tratta di un tipico “delirio a due”,
    che ha per protagonista una ragazza paranoica 
    legata alla madre da un rapporto particolarmente stretto. 
    La ragazza racconta a Lacan che un giorno, 
    mentre usciva di casa, aveva udito proferire da un suo vicino una parolaccia. 
    Passano pochi minuti, e la paziente di sfuggita dice 
    “Sono stata dal salumiere”,
    confessando poi che la parolaccia udita era “Troia”.

    La cosa importante è che la voce che la ragazza ha sentito 
    è sì un’evidente allucinazione, 
    ma soprattutto che “Troia sia stata sentito realmente, nel reale” 253
    
    Attraverso questo esempio Lacan ha la conferma della sua tesi: 
    quote
        + Tutto ciò che è stato rifiutato nell’ordine simbolico, 
            nel senso della Verwerfung, riappare nel reale
        note 254. 
    Il messaggio che la ragazza riceve non proviene cioè dall’Altro, 
    bensì da lei stessa, 
    ossia da quell’altro speculare, 
    il piccolo altro, che è lei stessa, 
    quell’altro dello stadio dello specchio, 
    “il suo riflesso nel suo specchio” 255
    che Lacan formalizza con la formula a-a’, 
    per indicare la riflessività dell’immagine 
    nella quale il soggetto si fissa sul piano dell’immaginario. 
    La ragazza non fa altro che mantenersi a un livello presimbolico, 
    cioè a un livello in cui l’Altro 
    non è interpellato come colui che mi rispedisce il mio messaggio in forma invertita, 
    secondo l’esempio: “Tu sei mio marito”, “io sono tua moglie”. 
    L’Altro, al quale in verità la ragazza si rivolge nel sentire Troia 
    (in questo caso il marito, accusato di essere un maiale), 
    resta escluso da quel circuito entro cui si dà comunicazione, 
    per risultare come semplice altro speculare, 
    specchio che le rimanda, in forma allusiva, il suo stesso messaggio. 
    È nel momento in cui l’Altro come Legge, 
    l’Altro che riannoda la catena significante nel soggetto, 
    non trova collocazione nel soggetto 
    che accade semplicemente ciò di cui lo psicotico fa esperienza: 
    il crollo della dimensione relazionale, 
    dell’Altro come luogo della mediazione simbolica. 
    Ed è qui che nasce il delirio, 
        “nella mancanza a livello del significante ” 
        256

    Il “Troia” che la ragazza ascolta è a lei indirizzato. 
    Questa parola rappresenta per la paziente qualcosa di enigmatico 
    e allo stesso tempo fondamentale: 
    la ragazza percepisce nel reale qualcosa di sé che manca 
    e che designa al contempo la più profonda particolarità dell’essere del soggetto, 
    quel significante della mancanza, appunto. 
    In questo caso, il significante “Troia” designa così il significante mancante, 
    qualcosa che il soggetto non può dire,
    venuto al posto di ciò che per lei non ha nome 
    e che per questa ragione si presenta nella forma di un’allucinazione, 
    in una forma di interiorità esteriore, 
    come d’altra parte illustra bene l’esperienza speculare sul piano immaginario. 
    
    “Nel

256 Ivi, p. 237. 
209
luogo in cui l’oggetto indicibile è rigettato nel
reale si fa sentire una parola […] venendo al posto di
ciò che non ha nome […]. Questo esempio è stato
portato solo per cogliere nel vivo che la funzione di
irrealizzazione non è tutto, nel simbolo” 257. Non
tutto, cioè, è simbolizzabile. È questa la prima
allusione all’oggetto a. L’esempio illustra così la
funzione “nel reale ” di un oggetto del tutto
speciale, che si presenta come qualcosa che manca a
livello simbolico e che trova attraverso
l’allucinazione il suo unico punto d’appoggio
nell’Altro. Tutto ciò che appare in tal modo nel reale
perché precluso nell’ordine simbolico appare sotto
forma di “catena spezzata ”, cioè di una mancanza
all’interno della catena significante, che è una
mancanza che concerne il significante della Legge, ciò
che Lacan chiama “Nome-del-Padre ”. La psicosi è la
prova che il soggetto resta legato all’Altro sul piano
speculare a-a’, non trovando nel simbolico alcun
possibile “aggancio ”. Per questo, dirà Lacan, lo
psicotico è “un martire dell’inconscio ” 258, resta in
balia dell’Altro della parola come testimonia appunto
il delirio. “Dal momento in cui il soggetto parla c’è
l’Altro con un’A maiuscola. Senza questo non vi
sarebbe problema della psicosi. Le psicosi sarebbero
macchine a parola ” 259
.
    Tornando all’esempio della ragazza, 
    Lacan mostra così come nel termine “Troia” proveniente dal reale
    appare qualcosa che manca nel campo visivo del soggetto, 
    si sottrae al campo speculare “normale” in cui si situano tutti gli altri oggetti. 
    È un oggetto del tutto speciale, che esce tanto dall’ordine

210
simbolico quanto da quello immaginario, per apparire
nel reale come ciò che il soggetto “ignora ” ma che,
allo stesso tempo, lo interessa nel suo essere. Questa
esperienza dà a Lacan lo spunto per ripensare il
rapporto tra soggetto e significante, nella misura di
una riformulazione della questione dell’Altro
dell’Altro.
Ed è infatti partire dal 1957, con il seminario Le
formazioni dell’inconscio, che si assiste a un
radicale cambiamento di prospettiva. Lacan introduce
la formula dell’Altro barrato, che sintetizza, sulla
scorta della sua lettura delle psicosi, l’idea che non
vi sia Altro dell’Altro, ma che il campo simbolico non
sia fondamentalmente in grado di chiudere la totalità
del significabile, o meglio, che non esiste
significante che possa supplire alla mancanza
dell’Altro. Lacan insomma assegna alla nozione di
“ reale ” una portata nuova, che investe tanto il
piano teorico quanto quello clinico. Se, sul piano
clinico, fino ad allora Lacan pensava l’accesso alla
nevrosi e alla psicosi in base all’azione della
rimozione e della preclusione come modalità di
situarsi rispetto al significante paterno, adesso
invece sposta l’accento su una clinica fondata sul
carattere universale della mancanza dell’Altro:
l’Altro è strutturalmente mancante, e la sua mancanza
è ciò che ricaviamo dall’esperienza stessa della
psicosi. Le varie forme di nevrosi o psicosi non sono
altro così che una risposta da parte del soggetto nei
confronti di questa mancanza, un modo di eluderla,
come nella nevrosi, o di negarla, come nella psicosi.
Facciamo, in un certo senso, ritorno alla questione di
das Ding, a quel “vuoto causativo ” in cui Lacan
situa l’essere stesso del soggetto. 
211
In tale prospettiva, la promozione dell’oggetto a
costituirà la via attraverso cui Lacan sostituirà alla
nozione fenomenologico-esistenziale della Cosa una
nozione funzionale-operativa. Ciò consentirà a Lacan
di operare sul piano dei matemi, di poter
letteralmente “ lavorare ” con l’oggetto a, di farlo
funzionare all’interno del complesso della sua
algebra. Non a caso si parlerà di funzione
dell’oggetto a: questa o quella determinata cosa
“ funziona ” come oggetto a. Prendiamo ad esempio lo
sguardo. Nel seminario I quattro concetti fondamentali
della psicoanalisi Lacan insiste molto sul tema dello
sguardo come oggetto a
260; espliciti riferimenti sono
dedicati all’opera di Merleau-Ponty Il visibile e
l’invisibile261, ma soprattutto a Sartre, alla sua
magistrale lezione riguardo alla distinzione tra
occhio e sguardo: lo sguardo, in quanto sguardo di
“ altri ”, non può essere considerato alla stregua
dell’occhio, organo della visione262. Lo sguardo non
può vedersi, tra occhio e sguardo c’è una schisi.
L’occhio infatti si mostra come oggetto, come qualcosa
di reperibile nel campo degli oggetti che osservo. Ma
allorché sono io stesso oggetto di uno sguardo cosa
vedo? Vedo l’occhio, certo, vedo che sono visto
dall’occhio dell’altro, vedo l’altra persona, il suo
viso, mi sento colto dal suo sguardo; ma alla fine,
cosa ne è dello sguardo? Lo sguardo è qualcosa che
resta separato dall’occhio, che non converge con
l’oggetto-occhio che io vedo, sia che io guardi un

260 Si veda J. Lacan, Seminario XI. I quattro concetti
fondamentali della psicoanalisi, cit., in particolare cap. II Lo
sguardo come oggetto a, pp. 67-103. Si ricorda che tra gli altri
oggetti che Lacan menziona nella funzione di oggetto a, accanto
alla sguardo vi sono la voce, le feci e il seno.
261 M. Merleau-Ponty, Le visible et l’invisible, Gallimard, Paris
1964; trad. it di Bonomi A., a cura di Carbone M., Il visibile e
l’invisibile, Bompiani, Milano 2003.
262 Si veda, J.-P. Sartre, L’essere e il nulla, cit., pp. 321 e
sgg. 
212
altro, sia che io mi veda riflesso in uno specchio.
“ Non posso vedermi da dove (mi) guardo ” 263, è la
formula con cui Lacan sintetizza il paradosso del mi
vedo vedermi di Valery, illusione speculare equiparata
all’illusione del Cogito come coscienza di sé.
Per ora abbiamo a che fare con il filosofo, che coglie
qualcosa che è uno dei correlati essenziali della
coscienza nel suo rapporto con la rappresentazione, e
che designa come mi vedo vedermi. Quale evidenza può
essere attribuita a questa formula? Com’è che, insomma,
essa resta correlativa di quel modo fondamentale a cui
ci siamo riferiti nel cogito cartesiano, attraverso il
quale il soggetto si coglie come pensiero? Ciò che
isola questo cogliersi del pensiero da parte di se
stesso è una sorta di dubbio, che è stato chiamato
dubbio metodico, che si applica a tutto ciò che
potrebbe dare sostegno al pensiero nella
rappresentazione. Come è allora che il mi vedo vedermi
ne resta l’involucro e lo sfondo, e […] ne fonda la
certezza? Poiché, mi scaldo scaldandomi è un
riferimento al corpo in quanto corpo, sono vinto da
questa sensazione di calore che si diffonde da un punto
qualsiasi in me e mi localizza come corpo. Mentre, nel
mi vedo vedermi, non è affatto percepibile che io sia,
in modo analogo, invaso dalla visione. […] I
fenomenologi hanno potuto articolare con precisione, e
nel modo più sconcertante, come sia assolutamente
chiaro che io vedo al di fuori, che la percezione non è
in me, ma sugli oggetti che essa afferra. E tuttavia,
io colgo il mondo in una percezione che sembra derivare
dall’immanenza del mi vedo vedermi264
.

Ma come definire questa dimensione della visione,
del sorgere della visione come qualcosa di invisibile?

263 Cfr., J. Lacan, I quattro concetti fondamentali della
psicoanalisi, cit., pp. 140-1.
264 Ivi, pp. 79-80 
213
Richiamando il vescovo Berkeley Lacan si domanda,
qualche riga dopo, come sia possibile negare che nulla
del mondo mi appare se non nelle mie rappresentazioni.
Eppure, questo modo di procedere, se spinto
all’estremo, conduce alla posizione del soggetto
cartesiano, ridotto al suo potere di nullificazione.
Il modo infatti della presenza del soggetto diventa la
certezza di essere soggetto, certezza conquistata
nella sospensione del mondo delle mie
rappresentazioni, diventa una “nullificazione
attiva ” 265. 

    Il punto a cui Lacan vuole giungere è 
    che nel mi vedo vedermi dimora l’impossibilità della visione, 
    ovvero si configura il momento in cui il soggetto, in ciò che lo riguarda, 
    si ritrova senza un vero e proprio oggetto della visione, 
    letteralmente senza nulla da guardare. 
    Ma ancora di più, il parallelismo tra il mi vedo vedermi e il cogito cartesiano 
    riproduce sul piano soggettivo l’impossibilità di cogliersi in una visione integrale,
    in una riflessione oggettivante. 
    Nel momento il cui lo sguardo si separa dall’occhio che io vedo 
    (cercando in realtà lo sguardo che lo sorregge) 
    il soggetto è posto di fronte al vacillamento essenziale del suo essere
    dovuto alla divaricazione, alla “separazione ” tra occhio e sguardo. 
    Quanto risulta da questa separazione è l’oggetto a, 
    irrapresentabile, invisibile, che sostiene l’intero sorgere della visione.
    
    Nel rapporto scopico, l’oggetto da cui dipende il fantasma 
    a cui il soggetto è appeso in un vacillamento essenziale, 
    è lo sguardo. […] 
    Schematizzando […], non appena il soggetto cerca di accomodarsi su questo sguardo, 
    diventa quell’oggetto puntiforme, 
    quel punto di essere evanescente, 
    con cui il soggetto confonde il proprio venir meno. 
    Così, tra tutti quegli oggetti nei quali il soggetto può riconoscere la dipendenza 
    in cui è nel registro del desiderio, 
    lo sguardo si specifica come inafferrabile. 
    Per questo motivo esso è, più di qualsiasi altro oggetto, misconosciuto, 
    ed è forse anche per questa ragione che il soggetto trova così felicemente 
    di che simbolizzare il proprio tratto evanescente e puntiforme 
    nell’illusione di vedersi vedere, dove lo sguardo si elide 266

    Se lo sguardo non fosse questa parte staccata dal resto 
    si resterebbe in un’oggettività irriflessa e l’Altro 
    “resterebbe sospeso alle condizioni stesse dell’oggettività ” 267. 
    Nello sguardo, ci dice Lacan citando Sartre 268, invece io mi riconosco, 
    perché l’occhio mi guarda – me regarde – ma anche nel senso che mi riguarda, mi concerne, 
    mi richiama come soggetto dinnanzi all’Altro che non è oggetto, 
    bensì anch’egli soggetto. 
    Questa dialettica si definisce propriamente nella separazione tra occhio e sguardo.
    Non v’è dubbio dunque che, come sostiene Sartre citato da Lacan, 
    io sotto lo sguardo dell’altro divenga improvvisamente oggetto del suo sguardo, 
    nell’istante in cui mi fissa come quell’ “in-sé” che egli non è:
    che dunque divenga un ego trascendente, aperto alla dimensione nullificante dell’autrui 269
    . Ma così, aggiunge Lacan, io divento non-oggetto, ovvero sono
    l’oggetto perduto del desiderio dell’altro che me regarde 
    al di là di quell’occhio che io sono per lui.
    quote
        “Uno sguardo” , chiosa Lacan, 
        “lo sorprende [il soggetto] nella funzione di voyeur, 
        lo sconcerta, lo sconvolge, e lo riduce al sentimento della vergogna ” 
        note 270. 
    
    Ed è qui che si comprende come non sia il soggetto annientante a sentirsi 
    sorpreso, sconcertato dallo sguardo che lo coglie, 
    bensì “il soggetto che si sostiene nella funzione di desiderio” 271, 
    che si regge nel suo sguardo.
    Lo sguardo resta così al di là del rappresentabile, del figurabile, 
    e tutta l’analisi che ne fa Lacan è rivolta a individuare la sua irriducibilità al modo delle cose. 
    Ma ancora di più, lo sguardo si presenta come oggetto a 
    in quanto fa mostra di quell’al di là del soggetto 
    che è il suo stesso desiderio, 
    desiderio legato, avvinto a quella dimensione di impenetrabilità
    che abbiamo descritto come relazione deludente alla Cosa in quanto oggetto perduto.

    Ma se così stanno le cose, 
    come si fenomenalizza lo sguardo, si chiede Lacan? 
    Lo sguardo si fenomenizza come macchia. 
    Per spiegare ciò, Lacan fa riferimento 
    a un quadro del 1533 del pittore Hans Holbein, Gli ambasciatori. 
    
    La particolarità di questo dipinto sta nella tecnica dell’anamorfosi 
    usata dal pittore per rappresentare ai piedi degli ambasciatori 
    una sorta di oggetto a tutta prima incomprensibile, simile a una macchia. 
    La tecnica consiste nella proiezione su un piano distorto di un oggetto, 
    in modo tale da renderlo irriconoscibile alla vista 
    a meno che non ci si ponga in una determinata angolazione rispetto ad esso. 
    Così, ciò che nel dipinto di Holbein appare come una sorta di macchia, 
    ad una osservazione attenta, e cioè spostandosi in modo da trovarsi sulla destra del quadro, 
    apparirà nella sua forma originaria: un teschio. 
    “Cominciate a uscire dalla stanza in cui, indubbiamente, [il quadro] vi ha a lungo avvinti. 
    È allora che, voltandovi mentre state andando via […]
    cogliete sotto questa forma che cosa? – un teschio ” 
    
    Che cosa significa tutto questo? 
    Cosa vuole indicare Lacan con questo riferimento? 
    Semplicemente che, come nel quadro di Holbein, 
    l’oggetto a è qualcosa che risulta estraneo allo spettro visivo, 
    qualcosa che sbarra il quadro attraverso una macchia: 
    la si vede e tuttavia non ci si vede nulla. 
    quote 
        “Holbein rende qui visibile qualcosa che non è altro che il soggetto come annientato 
            – nullificato in una forma che, propriamente parlando, 
            è l’incarnazione fatta immagine del (-ϕ) della castrazione. 
            […] Esso ci riflette nel nostro nulla ” 
        note 273. 
    E questo nulla è lo stesso nulla che lambisce das Ding, 
    è il nulla del desiderio e della vacuità del soggetto 
    nel suo essere metonimia della mancanza a essere 274. 
    
    Si capisce allora cosa Lacan intenda per oggetto a: 
    l’incarnazione dell’oggetto perduto del desiderio, 
    l’immagine non rappresentabile della mancanza. 
    Ma con l’oggetto a, a differenza della nozione di Cosa, 
    si definisce altresì un concetto operativo, 
    un elemento di scrittura che può rientrare in un’algebra, in una formula, 
    e questo serve a Lacan per poter operare a livello dei suoi matemi 
    senza il rischio di maneggiare nozioni che lo condurrebbero su un piano squisitamente filosofico. 
    Serve a far rientrare nel simbolico, almeno come funzione, la Cosa. 
    Ma allo stesso tempo l’oggetto a indica un profondo ripensamento dell’Altro, 
    dell’intero registro simbolico. 
    Con l’introduzione di questa nozione Lacan segnerà l’Altro con una barra, 
    a indicare che non c’è Altro dell’Altro, 
    ossia che l’Altro è mancante, 
    che non tutto è significantizzabile 
    e che questa mancanza corrisponde allo stesso vuoto 
    che la pulsione incontra nei suoi détours, 
    al limite stesso su cui si definisce l’orlo della rappresentazione, 
    il piano che separa la Cosa dal soggetto. 
    L’oggetto a racchiude in sé l’enigma esposto del soggetto, 
    il punto anestetico nella visione, 
    nell’aistesis con cui l’uomo entra nel mondo.

    L’oggetto a è qualcosa da cui il soggetto, per costituirsi, si è separato come organo. 
    Vale come simbolo della mancanza, cioè del fallo, non in quanto tale, ma in quanto esso fa mancanza 275

    Torniamo così al livello della Cosa, torniamo alla dimensione estrema del bello 
    come limite estetico oltre cui si intravede il vuoto lasciato dalla Cosa.
    Ed è su quel limite, che è il limite della catena significante, che appare il fantasma. 
    Il fantasma come il bello sta qui a indicare che qualcosa ha rimediato a un difetto nell’Altro, 
    difetto che concerne il vuoto in cui ne va dell’essere del soggetto. 
    Questo vuoto è relativo alla Cosa, 
    ovvero all’universo del godimento come pienezza dell’essere. 
    Solamente: quanto si presenta all’uomo sotto forma di godimento 
    resta legato al destino della dialettica del principio di piacere, 
    e dunque al deflusso della pulsione, 
    al regolamento della rappresentazione all’interno del sistema significante, 
    alla naturale barriera che il principio di piacere oppone al godimento. 
    E così che il godimento, dal lato della Cosa, diventa un’esperienza mortifera, annichilente, 
    unicamente cioè nella misura in cui si esso si pone sempre al di là del principio di piacere e non mai in sé, 
    in una sorta di passato iperbolico. 
    Introdotta la nozione di Cosa, insomma, Lacan può dire adesso che non c’è Altro dell’Altro 
    perché questo Altro sarebbe la Cosa stessa, quanto fuoriesce dall’ordine simbolico. 
    La Cosa cioè come Altro dall’Altro.

    Cosa è in definitiva la Cosa? 
    Come termine è l’Altro dell’Altro. 
    È ciò che, in rapporto all’apparato significante dell’Altro, 
    gonfiato di ciò che è stato tradotto dall’immaginario, è l’Altro. 
    Essa non ha la struttura significante dell’Altro, 
    è l’Altro dell’Altro, esattamente in quanto manca nell’Altro. 
    Il valore che Lacan riconosce qui al godimento come Cosa è equivalente all’Altro barrato. 
    È questo che fa del godimento l’Altro dell’Altro, 
    nel senso di ciò che manca, di ciò che fa difetto nell’Altro 276

    Quanto fa difetto nell’Altro è così ciò che non rientra nel campo speculare del soggetto, 
    in quanto letteralmente sottratto all’orizzonte delle cose della sua esperienza. 
    È quanto heideggerianamente rimanda il soggetto alla sua gettatezza o, per dirla con Derrida,
    segna l’evento della differance come residuo impronunciabile dal soggetto parlante. 
    L’essere del


219
soggetto si stabilisce così a partire da questa
iniziale scissione che resta “ esposta ”, manifesta in
tutte le forme che assume l’oggetto a. Ed è qui che si
situa il fantasma, come architrave tra due mancanze,
il soggetto barrato e l’Altro barrato. Il fantasma
raccoglie le spoglie del bello e il passaggio a vuoto
della parola, sorge tra l’immaginario e il simbolico,
tra l’estetico e il linguaggio al cospetto della Cosa.
Ecco cosa indica la formula inventata da Lacan $<>a:
un rapporto tra due mancanze di cui il fantasma è il
sostegno. 
    
    $$ 3.3 DESIDERIO E FANTASMA. I LIMITI DEL DICIBILE
    Davanti al fantasma siamo spaesati. 
    Di quello che accade al livello del fantasma 
    apparentemente non ne sappiamo altro. 
    Come attestano i pazienti di Freud:
        “So solo che un bambino viene picchiato. Ecco tutto”.
    Questo legame tra non-sapere e fantasma è una costante. 
    Il che rivela, dal punto di vista clinico,
    l’opposizione netta tra fantasma e sintomo, 
    di cui invece si fa abbondante esperienza, 
    nella misura in cui il sintomo prevede un’articolazione significante manifesta. 
    Mentre infatti il sintomo può essere interpretato, 
    anzi, segna l’ingresso stesso nell’analisi, 
    il fantasma, al contrario, ne segna l’uscita, 
    appare solo alla fine dell’analisi, e non sempre, 
    non senza una certa reticenza da parte dell’analizzante. 
    È questa la tesi che J.-A- Miller sostiene nel corso universitario del 1982-83, 
    il cui titolo è appunto: Dal sintomo al fantasma e ritorno, 
    confluito poi nel saggio Sintomo e Fantasma 277

    In tal senso, il fantasma resta legato al problema dell’essere del soggetto, 
    coinvolge un piano ontologico e non, come il sintomo, esistenziale. 
    È difficile che si faccia esperienza di un fantasma: 
    il fantasma si configura come un nucleo intangibile e autonomo, 
    si profila secondo una temporalità istantanea, 
    resta fuori dall’interpretazione del paziente e dell’analista, 
    è una sorta di vissuto inconsapevole, 
    benché costantemente presente dinnanzi agli occhi del fantasma; 
    ma soprattutto la sua espressione consiste nella “confessione”. 
    Mentre il sintomo è palese e definisce un ambito manifesto, comportamentale, 
    che priva il soggetto della sua libertà, 
    che crea disagio arrivando a interporsi se non a violentare il suo volere, 
    la spontaneità della sua condotta, 
    il fantasma invece resta muto, non nutre disagi nel paziente, 
    non comporta altro se non una certa vergogna, 
    ma alla fine, ed è questo il dato saliente, non nuoce. 
    quote
        + Per quanto riguarda il fantasma, invece, 
            la situazione è completamente diversa. 
            In genere il paziente non viene a lamentarsi del suo fantasma, 
            al contrario, possiamo dire che attraverso di esso ottiene piacere”
    note 278. 
    
    In altre parole: si può vivere con il proprio fantasma, anzi ci si vive, 
    ma non con il proprio sintomo. 
    Per questo il fantasma appare slegato dall’analisi o, 
    come sostiene Freud nel caso di “un bambino viene picchiato”, 
    esso si presenta esterno al rimanente contenuto della nevrosi. 
    Si tratta di un’indicazione importante che ci aiuterà a chiarire meglio 
    l’ambito in cui si muove la problematica del fantasma.

    La nostra tesi infatti è che questa esteriorità del fantasma 
    rispetto al nucleo della nevrosi 
    proietta il fantasma su un piano propriamente ontologico,
    concernente cioè la struttura fondamentale del soggetto. 
    Questo piano altresì, in quanto supporto della verità del soggetto, 
    risponde a una problematica che fa appello al soggetto in quanto essere parlante.
    
    Nel fantasma si concretizza l’immagine stessa del desiderio come mancanza a essere, 
    e ciò diventa possibile solo allorché viene meno l’illusione che il linguaggio 
    occupi una posizione esterna al soggetto desiderante. 
    Il fantasma, lo vedremo, nel suo essere in primo luogo immagine, 
    è l’immagine dell’estremo bordo che la parola orla dinnanzi al vuoto lasciato dall’essere nel soggetto.

    Da questa prospettiva sarà utile rifarci allo splendido saggio di Giorgio Agamben 
    La parola e il fantasma nella cultura occidentale 279, 
    in cui al tema del fantasma viene consegnato uno studio 
    che mostra come la sua nozione possa esser fatta risalire molto indietro nel tempo, 
    e di certo in forma tematica, al Filebo platonico.

    Agamben, dopo aver citato un dialogo tra Socrate e Protarco 
    circa il modo in cui si producono in noi le immagini delle cose, conclude: 
    quote
        + L’artista che disegna nell’anima le immagini (eikònas) delle cose 
            nel passo di Platone è la “fantasia” 
            e queste “icone” sono infatti poco più sotto definite “fantasmi” (phantàsmata). 
            Il tema centrale del Filebo non è, però, 
            la conoscenza, ma il piacere, 
            e, se Platone vi evoca il problema della memoria e della fantasia, 
            ciò è perché gli preme dimostrare che desiderio e piacere
            non sono possibili senza questa ‘pittura dell’anima’ 
            e che non esiste qualcosa come un desiderio puramente corporeo. 
            […] Il fantasma si pone quindi sotto il segno del desiderio 
            ed è questo un particolare che sarà bene non dimenticare
        note 280

    Ma è Aristotele che, 
    in forma tematica e all’interno di una più organica teoria psicologica, 
    ci fornisce una teoria del fantasma 
    che andrà a costituire la base sulla quale 
    il sapere medico-filosofico medioevale edificherà la propria pneumatologia. 
    
    Ecco come viene riassunto il processo della percezione nel De anima (424 a): 
    quote
        + In generale, riguardo ad ogni sensazione
            bisogna ritenere che il senso è fatto per accogliere le forme sensibili senza la materia, 
            come la cera accoglie l’impronta dell’anello senza il ferro o l’oro, 
            e riceve l’impronta d’oro o di bronzo, ma non in quanto è oro o bronzo: 
            ugualmente ogni senso subisce l’azione di ciò che ha colore o sapore o suono
        note 281. 
    Il movimento prodotto dalla sensazione viene trasmesso poi alla fantasia 
    che produce il fantasma della cosa percepita: 
    “L’immaginazione è ciò per cui diciamo che sorge in noi l’immagine [fantasma]” (428 a) 282. 
    
    Il merito del lavoro di Agamben sta, tra l’altro,
    nell’aver evidenziato quanto centrale sia nella cultura occidentale la tematica del fantasma 
    e quanto una tale tematica sia inestricabile dalla più generale problematica del linguaggio. 
    A partire da Platone a Aristotele, 
    il tema della fantasma arriva così a istallarsi nella psicologia medioevale in maniera eminente, 
    quote
        + [esoo] diventa il luogo di un’estrema esperienza dell’anima 
            in cui si può salire fino al limite abbagliante del divino 
            o precipitare nell’abisso vertiginoso della perdizione e del male
        note 283.
    I riferimenti, solo per citarne alcuni, di Agamben ad Avicenna 284, 
    ai commentari aristotelici di Averroè, 
    al De unitate intellectus di san Tommaso,
    fino all’esperienza della poesia cortese e stilnovista, 
    mostrano come la teoria del fantasma sia nodale non solo in termini di psicologia, 
    ossia nella descrizione dell’esperienza mutuata dai sensi, 
    ma costituisca il centro di tutta la costellazione psichica 
    intorno a cui ruotano intelletto, sogno, linguaggio e memoria. 
    Ciò che poi accade nel tardo medioevo 
    non è altro che la coniugazione di questa tradizione 
    con una teoria poetico-amorosa coerente, 
    di cui lo stil novo sarà l’esito. 
    Tutta la poesia stilnovista, ci dice Agamben, è fondata sul fantasma (Spiritus phantasticus) 
    come nucleo intorno a cui si consolida la parola del poeta. 
    “Noi possiamo ora affermare senza esitazioni che la teoria stilnovista dell’amore è 
    […] una pneumo-fantasmologia, in cui 
    la teoria del fantasma di origine aristotelica 
    si fonde con la pneumatologia stoico-medico-neoplatonica 
    in un’esperienza che è, insieme e nella stessa misura,
    ‘moto spirituale’ e processo fantasmatico” 
    note 285. 
    Da questo punto di vista il fantasma gioca un ruolo essenziale 
    come mediatore tra desiderio e linguaggio.
    
    Secondo la pneumologia, il fantasma (lo “spirito fantastico”) 
    è ciò che propriamente noi conosciamo dell’oggetto. 
    Averroè, come medico, esprime una teoria fisiologica della conoscenza 
    che influenzerà la teoria della conoscenza medioevale 
    e di cui vedremo la ripresa, quasi pedissequa, nella poesia stilnovista.

    Averroè immagina la mente divisa in “celle”: immaginativa, razionale e memoriale, 
    celle che segnano il cammino 
    che il fantasma della cosa deve percorrere nel processo umano della conoscenza. 
    La prima “virtù apprensiva ”, ci dice Averroè, è la fantasia o senso comune, 
        che corrisponde alla prima cavità del cervello. 
        Essa riceve dai sensi le forme delle cose.
    Segue l’immaginazione, 
        posta al di sopra della prima,
        nella cavità anteriore del cervello; 
        essa ha il compito di “trattenere ” quanto proviene dal senso comune. 
    Dopo di che abbiamo il binomio vis cogitativa/vis immaginativa, 
        “ordinata nella cavità mediana del cervello 
        compone secondo la volontà le forme che sono nell’immaginazione con le altre”;
    segue, alla sommità della cavità mediana, la vis estimativa 
        la quale valuta e riceve “l’intenzione ”,
        ossia la forma, dei singolo oggetti. 
    Infine troviamo la vis memoriale, 
        ordinata nella cavità posteriore del cervello: 
            che trattiene ciò che l’estimativa apprende 286. 
            
    Una tale sistematizzazione costituirà la base 
    su cui la poetica stilnovista edificherà la propria originale teoria estetica dell’amore. 
    Tutta la questione dello spiritus phantasticus, 
    dell’uso del termine spirito nella poetica dantesca 
    va così ricollegata a partire da questa dottrina pneumologica.

    Il punto che qui ci interessa evidenziare è come
    all’interno della visione stilnovista 
    la teoria pneumologica annodi in un unico vincolo fantasma, parola e desiderio, 
    prefigurando quanto Lacan esporrà tematicamente, 
    chiaramente per tutt’altra via, nel corso del suo pensiero. 
    Stando ad Agamben, il fantasma in quanto spiritus phantasticus 
    è propriamente l’oggetto d’amore del poeta stilnovista. 
    Prendiamo la celebre terzina di Dante del Purgatorio, 
    “E io a lui: ‘I’ mi son un che, 
    quando/Amor mi spira, noto, e a
    quel modo/ch’è’ ditta dentro vo significando” 
    287; 
    essa si inscrive completamente nell’edificio pneumofantasmatco che abbiamo descritto 
    e resterebbe incomprensibile se non fosse ricondotta alla teoria del segno linguistico 
    che possiamo far risalire ad Aristotele. 
    Il poetare come “nota” di quanto il dettato d’amore “spira” 
    è un’immagine concepibile solo all’interno di un determinato rapporto tra segno e cosa. 
    Seguiamo Agamben: 
    “Il dettato “semantico” del linguaggio umano è quindi spiegato da Aristotele
        […] con la presenza di un’immagine mentale o fantasma,
        cosicché se volessimo trascrivere in termini aristotelici 
        l’algoritmo in cui si suole oggi rappresentare la nozione di segno 
        (S/s dove s è il significante e S il significato), 
        esso si configurerebbe in questo modo: 
        F/s (s = suono e F = fantasma) ” 
        note 288. 
    
    Il passo di Aristotele a cui si riferisce Agamben è contenuto nel De anima, 
    in esso si afferma che 
    quote
        + non ogni suono emesso dall’animale è voce, 
            ma è necessario che colui che fa vibrare l’aria
            sia animato e abbia dei fantasmi, 
            la voce infatti è suono significante e non solo aria ispirata
        note 289 
    Una simile visione del linguaggio umano farà da ossatura alla semiologia scolastica e, 
    in particolare, la ritroveremo nel De interpretatione di Alberto Magno,
    il quale a proposito del segno afferma: 
    quote
        + Così ciò che è nella voce, 
            costituita dall’intelletto per significare, 
            è nota delle passioni 
            che delle cose sono ricevute dall’anima
        note 290. 
    Ecco la fonte teorica che ispira Dante nella terzina del Purgatorio che abbiamo citato, 
    terzina che, come è noto, segna il paradigma della poetica non solo dantesca 
    ma dell’intero stilnovismo. 
    Secondo questa prospettiva, 
    il percorso della visione segue una sorta di circolazione pneumatica 
    e la percezione sensibile 
    quote 
        “si compie attraverso una circolazione pneumatica 
            che dal cuore si dirige alle pupille […] 
            dove entra in contatto con la porzione di aria 
            situata tra l’organo visivo e l’esterno. 
            Questo contatto produce una tensione dell’aria 
            che si propaga secondo un cono 
            il cui vertice è nell’occhio e la cui base delimita il campo visivo. 
            Il centro di questa circolazione è nel cuore,
            sede della parte «egemonica» dell’anima, 
            nella cui sottile materia pneumatica 
            si imprimono le immagini della fantasia 
            come i segni della scrittura s’imprimono nella tavoletta di cera
        note 291. 
        
    Lo “spirito fantastico”, il fantasma, è cioè una sorta di spirito sottile 
    che attraverso gli occhi ridesta lo spirito che si trova nelle celle del cervello 
    e lo informa con l’immagine della donna, 
    come testimonia il sonetto di Cavalcanti Pegli occhi fere un spirito sottile:
    quote
        “Pegli occhi fere un spirito sottile, / 
        che cha fa ’n la mente spirito destare […]” 
        note 292. 
        
    È così che l’amore nasce, 
    attraverso lo spirito fantastico che attraversa lo sguardo degli amanti 
    per risvegliare nel cuore il fantasma della donna amata. 
    Fantasma e desiderio sono cioè nella lirica stilnovista inscindibili, 
    l’uno è il motore dell’altro. 
    Allo stesso tempo la parola, in quanto “suono significante”, 
    non è altro che forma semantica di quanto accade nel fantasma, 
    ovvero l’immagine sonora risvegliata dal fantasma stesso.

    L’aver individuato nel segno poetico che anima la poesia stilnovista 
    quel momento storico in cui fantasma, parola e desiderio si annodano insieme,
    rappresenta non solo un notevole contributo sul piano dell’esegesi stilnovista, 
    ma ci consente altresì di reperire il presupposto storico-filosofico 
    che segna il passato della nozione di fantasma in Lacan.

    “L’inclusione del fantasma e del desiderio nel linguaggio 
    è la condizione essenziale perché la poesia possa essere concepita come joi d’amor”
    note 293. 
    
    Come nella poesia cortese, 
    anche nell’opera stilnovista la Donna è quanto rappresenta l’oggetto inafferrabile, intangibile. 
    E quando Dante nella Vita nova afferma che il fine e la beatitudine del suo amore 
    sono “in quelle parole che lodano la donna mia ” 294, 
    non fa che porre la parola come luogo eminente in cui 
    la frattura tra desiderio e oggetto trova la sua massima espressione. 
    
    Tuttavia, al centro di questa dialettica c’è ancora il fantasma, 
    fantasma come corpo, visione, piano proiettivo 
    sul quale desiderio e parola s’incontrano. 
    
    L’esempio che forse rende meglio questo connubio di desiderio, fantasma e parola 
    è la figura di Narciso, 
    che la poesia medioevale identifica con Eros, 
    e di cui dimentichiamo, presi come siamo dall’interpretazione freudiana del narcisismo 
    in quanto ritiro della libido nell’io, 
    che egli era innamorato della propria immagine 
    che però non riconosceva come propria, 
    dell’immagine riflessa nello specchio d’acqua e non dunque direttamente di sé.

    quote
        + “Nella pratica poetica, 
            intesa come significazione dello spirare d’amore, 
            Narciso riesce infatti ad appropriarsi della propria immagine 
            e a saziare il suo fol’amor in un circolo in cui il fantasma genera il desiderio, 
            il desiderio si traduce in parole 
            e la parola delimita uno spazio 
            in cui diventa possibile l’appropriazione di ciò 
            che non potrebbe altrimenti essere né appropriato né goduto ” 
        note 295. 
    
    Ecco dove il fantasma incontra la parola: 
    nel desiderio, nella sostituzione dell’oggetto reale inappropriabile attraverso la parola.
    La scoperta medioevale dell’amore, 
    che in Europa si è realizzata attraverso quell’esperienza esteticoerotica 
    che dalla poesia provenzale arriva fino al dolce stil novo, 
    mette così a nudo per la prima volta 
    la centralità del tema fantasma nella relazione tra il desiderio e l’oggetto. 
    
    Come abbiamo visto in precedenza, 
    l’oggetto del desiderio resta tanto più inattingibile 
    in quanto diventa la mira della parola e, 
    allo stesso tempo, 
    proprio perchè è inattingibile
    che diventa mira della parola, 
    indipendentemente dal fatto che si tratti della parola poetica 
    o della pulsione come organizzazione significante della psiche.

    Così, per comprendere ciò che avviene a livello del linguaggio, 
    possiamo dire che il movimento della significazione 
    che investe la Dama descritta come “inumana”, 
    ripresenta a livello simbolico ciò che accade nel circuito della pulsione: 
    l’aggiramento della Cosa come luogo di evanescenza 
    e allo stesso tempo di meta assoluta del desiderio del soggetto. 
    Da questo punto di vista, 
    il fantasma non è altro che un residuo simbolico-immaginario 
    – eppure, come vedremo, quanto mai necessario –, 
    che annuncia al soggetto la prossimità della Cosa: 
    della Cosa del linguaggio e della Cosa del desiderio. 
    Se il soggetto è soggetto parlante, 
    se cioè la dimensione della soggettività resta legata a un vuoto 
    che il linguaggio, lungi dal coprire, 
    non fa altro che “accerchiare” , 
    allora quanto si presenta nel fantasma 
    è la rivelazione della misura del nostro rapporto con la Cosa, 
    ovvero con la mancanza a essere. 
    
    Se volessimo riassumere il tutto in una formula 
    potremmo dire che il fantasma è lì dove il linguaggio manca. 
    In altre parole: 
    la dimensione del fantasma, circoscritta dalla poesia medioevale 
    e ripresa, per tutt’altra via, da Lacan, 
    descrive la soglia positiva, e cioè non annichilente, 
    della parola rispetto all’universo del dicibile. 
    Allo stesso tempo, il fantasma è la testimonianza diretta che 
    desiderio e soggetto si declinano secondo le modalità del significante, 
    e cioè sulla base di quella primordiale posizione 
    che il significante assume riguardo al significato, 
    fatta salva la separazione tra ordine del senso e ordine dell’essere.

    Ora, non dobbiamo farci ingannare dal fatto 
    che nell’epoca moderna 
    il fantasma appaia soprattutto sulla scena della clinica, 
    come fantasma nevrotico, isterico o perverso. 

    La ripresa della questione della Phantasie da parte della psicoanalisi 
    – che poi sia quella freudiana, kleiniana, o della cosiddetta psicoanalisi “ortodossa” poco importa –, 
    esprime solo un momento di questa apparizione. 
    L’altro momento, l’altro polo di questa fenomenologia 
    riguarda l’ambito dell’opera artistica, 
    e in particolare, come abbiamo mostrato, 
    quello della poesia e della letteratura. 
    Se il fantasma risulta una questione fondamentale per il linguaggio, 
    cosa su cui Lacan non smette di insistere,
    i riferimenti al di fuori dell’ambito strettamente clinico ce ne danno una prova ulteriore. 
    Non è infatti un caso che essi siano tutti riconducibili, 
    quanto agli esempi più significativi, 
    all’esperienza poetica dell’amor cortese e all’opera di Sade, 
    e cioè a quelle esperienze che declinano il rapporto tra desiderio, oggetto e parola. 
    Tanto in Sade quanto nella poesia cortese o stilnovista, 
    vediamo articolarsi nella maniera più schietta, 
    il rapporto tra soggetto e mancanza a essere. 
    Laddove avviene ciò 
    la parola si rivela letteralmente come quel quid medium 
    entro cui cercare di suturare, ricucire, l’indicibile lacerazione del desiderio. 
    Che sia poi il desiderio perverso di Sade 
    o il desiderio innominabile dei poeti stilnovisti, 
    il fantasma – il fantasma letterario – resta l’unica scena possibile 
    in grado di dare corpo alla mancanza.
    
    L’ambito clinico e l’esperienza poetica
    rappresentano così i due soli campi del sapere in cui,
    nella cultura occidentale, 
    il fantasma fa la sua apparizione. 
    Essi rappresentano per il soggetto l’esperienza eminente, 
    e in un certo senso l’unica “dicibile” 
    della frattura che il linguaggio apre nell’ordine dell’essere.

    Non possiamo pertanto accogliere del tutto l’indicazione milleriana secondo cui 
    ciò che si oppone al fantasma è il sintomo. 
    L’affermazione risulta vera se restiamo sul piano della clinica, 
    ma non vale per ciò che concerne quello letterario. 
    Su questo piano il fantasma appare nel suo isolamento 
    come potenza e insieme scacco della parola, 
    e se volessimo trovare un elemento che ad esso si oppone, 
    ebbene dovremmo pensare al grido. 
    Il grido infatti si mostra nell’ordine di un “suono insignificante”, 
    di quanto mette fine alla parola o ne segna l’assenza. 
    Che sia il grido dell’infans o il grido disperato, estenuato dell’uomo adulto, 
    esso giunge sempre lì dove la parola manca. 
    Laddove manca la parola c’è il grido e non, come ingenuamente si può pensare, il silenzio. 
    In nessun caso, nella cultura occidentale, 
    il silenzio viene ricondotto all’opposizione con la parola, 
    giacche il silenzio è esso stesso l’ambito in cui la parola si raccoglie, 
    foss’anche come ascolto 296. 
    La parola e il silenzio sono sempre l’una di fronte all’altro. 
    Che il silenzio sia prius, la “scaturigine” 297 della parola, 
    o pesterius rispetto alla parola, 
    il loro legame resta comunque inscindibile, se non fecondo. 
    
    La stessa dialettica nominabile/innominabile 
    presente nella teologia negativa 
    risponde all’articolazione di un rapporto che vede la parola misurarsi con il silenzio 
    che la include e l’avvince. 
    L’ultra-divinità rientra tutta in questa dialettica, 
    e la stessa cessazione del discorso di fronte a quanto manca di nome, 
    resta comunque la via negativa, ma pur sempre una via, per il linguaggio 298

    Altresì, solo per farne un breve e incompleto accenno, 
    a testimonianza della consustanzialità di silenzio e parola, 
    basterebbe citare l’esperienza poetica inaugurata da Hölderlin 
    agli inizi dell’Ottocento con l’inno Mnemosyne 
    ( “Siamo un segno che nulla significa ” 299), 
    a partire da cui si dà corpo allo smarrimento, 
    al vuoto nella figura di una certa sottrazione che tocca l’essere e la parola 
    ( “La lingua abbiamo dimenticato in terra straniera” ), 
    che investe l’uomo moderno in quanto ha di più essenziale, il linguaggio. 
    Attraverso Rilke, Trakl, Maldel’stam, questa esperienza vede esito nella poesia di Celan,
    come nel poema che non a caso s’intitola Argumentum e Silentio, 
    in cui luogo della parola diventa la notte,
    l’oscurità che annoda il dire al tacere ( “Alla notte la parola vinta al silenzio”) 300

    Silenzio e parola sono inseparabili, 
    in quanto legati da una sorta di comune presenza 
    di cui buona parte della poesia degli ultimi due secoli ci dà testimonianza. 
    Se pensiamo al grido invece 
    (il cui paradigma non è certo Urlo dipinto da Munch, 
        che nonostante tutto appare come un’ulteriore modalità del dire, 
        in questo caso dell’assurdità dell’esistenza presentata dalla coppie che sullo sfondo passeggiano,
        quasi a rappresentare la vita nel suo inconsapevole scorrere), 
    pensiamo a qualcosa che resta isolato dalla parola, 
    che giunge da un estremo e irrevocabile dolore che esula completamente dal linguaggio. 
    E non è un caso allora che il godimento, 
    posto dal lato della Cosa, 
    implichi la cessazione del piacere secondo le due modalità dell’innalzamento della tensione interna
    o del suo esaurimento nella scarica completa. 
    Se davvero fosse possibile immaginare l’al di là del principio di piacere 
    come realizzazione dell’originaria “tensione all’inanimato” da parte dell’organismo, 
    resterebbe allora o la morte o il grido. 
    In un certo senso, la nozione di istinto di morte 
    individuata da Freud come al di là del principio di piacere, 
    rappresenta la rievocazione di questo nulla, 
    di questa strana attività mortifera che prende posto, 
    incoerentemente, all’interno della dialettica desiderio/bisogno. 
    Ed è per questo che il fantasma, sul piano letterario, 
    incontra come suo termine opposto il grido, 
    quanto cioè non articola più nulla se non il dolore; 
    oltre la dialettica nominabile/innominabile, dicibile/indidicibile, 
    il grido esprime quel nulla rumoroso, doloroso, furtivo, che incenerisce la parola.

    $$ 3.4 IL FANTASMA COME SCENA DELLA MANCANZA
    Il fantasma si definisce come un rapporto tra 
    il soggetto del desiderio come mancanza a essere 
    e l’Altro in quanto barrato, 
    ossia ridotto alla dimensione in cui non tutto è significante. 
    Da cui risulta la formula $<>a, 
    in cui a rappresenta l’oggetto impossibile del desiderio. 
    Nella logica del fantasma Lacan ritorna sulla condizione dell’Altro barrato 
    deducendo il suo statuto da una proposizione che potremmo definire assiomatica: 
    appartiene della natura del significante il non poter significare se stesso 301

    In base a quanto abbiamo analizzato circa lo statuto della significazione, 
    questa proposizione si limita a ribadire in termini rigorosi quanto già è apparso: 
    e cioè che il segno linguistico nel momento in cui il significante resta separato dal significato
    dalla barra della significazione 
    non è più in grado di garantire alcuna univoca referenzialità. 
    Da ciò risulta che l’assioma che Lacan propone non fa altro che estendere questa dimensione 
    all’intero ambito del linguaggio. 
    C’è una X, in cui collochiamo la Cosa, l’oggetto a, 
    che resta esclusa dall’universo del discorso 
    ma che allo stesso tempo ne è intimamente implicata. 
    Ciò porta Lacan a concludere che non c’è metalinguaggio: 
    quote
        + Detto in altri termini: non c’è universo del discorso
        note 302

    Per chiarire questo passaggio Lacan ritorna sulla questione dell’Altro, 
    del significante A maiuscolo:
    esso ha un senso, 
    quote
        + si può identificare al luogo dell’Altro; 
            è il luogo dove si dà tutto ciò che si può enunciare, 
            e cioè quanto ho chiamato: il tesoro del significante
        note 303. 
    È da lì che passa tutto ciò che arriva al soggetto, ogni enunciato che lo concerne.
    quote
        + L’insieme degli enunciati fa così parte di questo universo del discorso collocato in A”
    Adesso come si pone tale l’universo del discorso costituito, lo ricordiamo, 
    da tutto ciò che si può dire, 
    rispetto all’assioma secondo cui il significante non può significare se stesso? 
    Questo assioma fa parte dell’universo del discorso?
    Per rispondere alla questione Lacan propone di chiamare 
    B l’assioma un significante non può significare se stesso 
    e A l’universo del discorso.
    Essendo B parte dell’universo del discorso, la formula che ne risulta è 
    B & A, ossia “B è parte di A ”. 
    Si tratta di comprendere adesso se in questa formula B, in quanto parte di A, 
    appartenga a sua volta a se stesso.
    Per comprendere il senso di questo interrogativo di Lacan, 
    alla base di tutta la logica del fantasma,
    bisogna rifarsi al celebre paradosso del barbiere di Russell, 
    con cui il logico inglese pone in discussione l’intero impianto della logica insiemistica.
    
    Il paradosso di Russell coinvolge la cosiddetta teoria ingenua degli insiemi 
    e risponde alla domanda
    “Un insieme può essere o meno elemento di se stesso?". 
    In una delle formulazioni del suo paradosso Russell utilizza l’esempio del barbiere: 
    in un villaggio c’’è uno e un solo barbiere, 
    sempre ben rasato. 
    Sull’insegna del suo negozio vi è scritto 
    “Si radono tutti – e unicamente – coloro che non si radono da soli”. 
    Ne consegue la domanda: Chi rade il barbiere? 
    L’apologo porta a un evidente paradosso: 
    se il barbiere si radesse da solo si violerebbe la premessa secondo cui 
    nel villaggio il barbiere rade unicamente gli uomini che non si radono da soli. 
    Si deve allora supporre che vi sia un altro barbiere; 
    ma, se così fosse, nuovamente si violerebbe la premessa,
    dovendo infatti supporre un altro barbiere che assolva al compito indicato, 
    cadendo così nel regresso all’infinito.

    Se riportiamo l’esempio sul piano della teoria ingenua degli insiemi 
    dobbiamo distinguere due tipi di insiemi: 
    l’insieme gli insiemi che contengono se stessi come elemento 
        (ad esempio, l’insieme di tutti i pensieri astratti sarà un pensiero astratto), 
        che chiamiamo straordinario, 
        perché trattasi normalmente di un’eccezione; 
    e l’insieme di tutti gli insiemi che non contengono se stessi come elemento 
        (l’insieme, ad esempio, di tutti gli uomini calvi non è un uomo calvo), 
        che chiamiamo ordinario. 
    Decidiamo di nominare R l’insieme di tutti gli insiemi che non contengono se stessi, 
    e diciamo che la proposizione che caratterizza gli elementi di R è 
    “A non è un elemento di A ”, 
    il che significa che A, poiché fa parte dell’insieme R 
    è definito per essere un sottoinsieme che a propria volta non contiene se stesso come elemento. 
    Russell si domanda allora se R contiene o meno se stesso.
    Rispondendo alla domanda ci accorgiamo che l’insieme R produce la seguente contraddizione: 
    se l’insieme R contiene se stesso come elemento, 
    allora, per la stessa definizione, R non contiene se stesso, 
    non è cioè un elemento del suo insieme; 
    ma se R non contiene se stesso, perché è, come è, un insieme ordinario,
    allora conterrà se stesso, il che ovviamente conduce alla contraddizione 304

    Adesso, nel suo seminario La logica del fantasma
    Lacan sottopone alla stessa contraddizione la formula B & A, 
    ovvero il rapporto tra l’assioma del significante come 
    ciò “che non può significare se stesso ” 
    – assioma che implica altresì come sua proprietà fondamentale 
        il rapporto differenziale rispetto a un altro significante –, 
    e l’Altro in quanto universo del discorso, 
    come luogo stesso del significante. 
    La domanda è dunque: può al significante così determinato 
    corrispondere un insieme di significanti che costituisca un “tutto ” dei significanti? 
    Si può dare cioè un “universo del discorso ” come un tutto 
    allorché il significante è definito fondamentalmente per la sua differenza? 
    La risposta è negativa. 
    A è un insieme, l’insieme dei significanti, 
    è in quanto tale esso contiene tutti i significanti che non significano se stessi. 
    Dunque, A è l’insieme dei significanti che non possono significare se stessi. 
    Ma A è a sua volta un significante; 
    ci troviamo di fronte al medesimo paradosso dell’insieme R: 
    se A contiene se stesso (in quanto insieme straordinario), 
    disattende l’assunto secondo cui A è l’insieme dei significanti che non possono significare se stessi; 
    ma se A non contiene se stesso (in quanto insieme ordinario), 
    allora contiene se stesso, perché A è un significante che condivide come tale lo stesso statuto di B.
    Così il carattere equivoco di A conduce Lacan a sostenere che A è barrato, 
    che cioè non gode, come in principio si credeva, 
    di quella proprietà di essere un “tutto”. 

    Il fatto che A (non barrato, l’universo del discorso) 
    si riveli come A (barrato), e cioè come insieme che non contiene se stesso 
    alla stregua del significante, 
    conduce Lacan a poter affermare, in altre parole, che non c’è Altro dell’Altro.

    Come abbiamo già rimarcato, 
    l’assunzione nel pensiero di Lacan della mancanza dell’Altro, 
    della sua non completezza, 
    se da un lato conduce alla definizione dell’oggetto a, 
    dall’altro porta alla realizzazione rigorosa della nozione del fantasma 
    come rapporto tra la mancanza del soggetto (S barrato) 
    e la mancanza dell’Altro (A barrato). 
    
    Non a caso nella Logica del fantasma 
    Lacan non mira al superamento della contraddizione di Russell 
    (cosa che, nell’ambito matematico, 
    avviene con la formulazione della teoria assiomatica degli insiemi), 
    ma la conserva, facendone anzi la condizione stessa dell’ordine simbolico 
    in quanto fondato sul significante. 
    
    Immaginiamo, ci dice Lacan, 
    di avere quattro cataloghi che non contengono se stessi: A B C D. 
    “Supponiamo che ne compaia un altro, E, che non contiene se stesso. 
    Cosa impedisce di pensare che 
    vi sia un primo catalogo che contenga “ A B C D ” 
    e un secondo che contenga “B C D E ”? –
    senza stupirci che ognuno di essi mancherà di quella lettera 
    che rappresenterebbe esattamente quanto li designa? ” 
    305. 
    Niente. Non faremmo altro in tal modo che mettere a nudo la struttura del significante, 
    il fatto cioè che vi è un’interruzione nella catena significante 
    tale per cui non vi potrà essere qualcosa come un catalogo di cataloghi, 
    ma solo un catalogo, segnato dall’incompletezza, 
    in cui il significante mancante verrà a porsi come incompatibile, 
    nella sua estraneità al catalogo.
    Questo “significante in più”, che appare come estraneo al catalogo, 
    è propriamente il luogo del fantasma, 
    il significante che arresta il rimando, 
    che chiude la catena (A B C D) ma allo stesso tempo si mostra come assente, 
    imponendo alla catena un “significante in meno”, 
    ovvero la mancanza come elemento costitutivo. 
    Ecco in cosa consiste la logica del fantasma: 
    nella condizione del “significante in meno” 
    in relazione al quale il fantasma si pone come sutura e allo stesso tempo finestra. 
    Cosa c’è dietro al fantasma, si chiede allora Lacan? 
    La possibilità che la catena significante, l’universo del discorso,
    “non possa significare più niente” 
    306. 
    Il fantasma che ossessionava Mallarmé, ribadisce Lacan, 
    il fantasma poetico del “Libro assoluto” , 
    non solo risponde a questa stessa logica, ma la conferma. 
    Si tratta di un fantasma posto fuori dal mondo della significazione,
    in cui la significazione si arresta di fronte al nulla da significare che resta. 
    Chiudere l’universo del discorso immaginando un “libro dei libri”, 
    un libro assoluto, significa esattamente fare di questo libro il significante della mancanza, 
    il significante che manca nella catena significante. 
    Per questo ogni fantasma risponde alla formula $<>a, 
    e rappresenta una risposta al momento in cui a sorge come resto della significazione, 
    come ciò di fronte a cui il soggetto si trova nella medesima condizione 
    in cui lo consideriamo nei confronti della Cosa: 
    e cioè, sulla soglia di quel nulla verso cui il linguaggio spinge il soggetto, 
    soglia al di là della quale appare il godimento e in cui, 
    una volta oltrepassata, si realizzerebbe lo svuotamento del soggetto, 
    al quale non resterebbe che il grido o la morte.

    Ed è questa altresì la ragione per cui 
    il fantasma si descrive come immaginario e simbolico allo stesso tempo.
    Da un lato, esso è l’immagine del godimento 
    (il piacere che procura il fantasma viene detto, non a caso, perverso) 
    ne è l’ “immagine inclusa nella catena significante ” 307, 
    dall’altro, sul piano simbolico,
    “non c’è fantasma che non sia uno scenario, 
    e dunque non c’è fantasma che non sia assimilabile a una catena significante, 
    donde la formula di Lacan, che ha a che fare con questo secondo paradigma $<>a, 
    in cui l’immagine in funzione significante è articolata con il soggetto simbolico” 
    308

    Il fantasma si inscrive in questo doppio registro linguistico ed estetico, 
    in una funzione di orientamento e difesa nei confronti del nulla di das Ding, 
    luogo del godimento. 
    Allo stesso tempo il fantasma rivela la verità del desiderio in quanto desiderio di nulla, 
    ovvero, per dirla con Miller: 
    “Il godimento non è, sotto un certo aspetto, niente altro che il desiderio, 
    che è nello stesso tempo desiderio morto ” 309. 
    È così che il fantasma appare come una menzogna, 
    una menzogna strutturale dietro cui si nasconde la vera mira del desiderio. 
    Ma tale menzogna è allo stesso tempo, e letteralmente, vitale, 
    cioè appartiene all’ordine della verità del soggetto, 
    al suo più intimo rapporto con se stesso, con il suo essere. 
    Il fantasma appartiene cioè a una dimensione profondamente etica, 
    a un’illusione che non ha nulla di illusorio 
    se non il fatto che si manifesta come “scenario”, 
    ovvero come piano della finzione in cui il soggetto si narra, 
    dice e insieme si eclissa dinnanzi alla sua verità. 
    Il fantasma svela la mancanza a essere come struttura essenziale dell’esistenza, 
    riunendo in un’unica scena significante e godimento, parola e Cosa, 
    facendo del desiderio un “desiderio significante”, 
    ossia introducendolo nella significazione 
    che come tale è ricerca dell’oggetto in quanto già sempre “perduto”.

    $$ 3.5 L’ISTANTE DEL FANTASMA E IL LIMITE DELLA RAPPRESENTAZIONE
    Nel suo saggio sul fantasma Miller si pone una questione: 
    come mai non abbiamo molto materiale disposizione, 
    non vi sono che pochi libri ed esigue ricerche sul fantasma? 
    quote
        + Non ci sono molti libri scritti sulla base di una grande diversità di fantasmi, 
            \b fatto sul quale vale la pena di riflettere
        note 310. 
    Il saggio “Un bambino viene picchiato” costituisce, in un certo senso, 
    l’unico riferimento tematico di Freud sul fantasma come formazione clinica. 
    Diversamente, le formazioni dell’inconscio quali i sintomi, 
    quote
        + prima scoperta di Freud e dimensione della psicoanalisi così divertente
            che appassiona tutto ormai da ottant’anni, 
            è evidente che c’è una monotonia del fantasma
        note 311, 
    godono di una vasta produzione di testi e letteratura analitica secondaria. 
    Basti citare, per ciò che riguarda Freud la trilogia 
    L’interpretazione dei sogni (1900),
    Psicopatologia della vita quotidiana (1901) 
    e Il motto di spirito e la sua relazione con l’inconscio (1905).
    Da una parte abbiamo così una cospicua varietà di sintomi, 
    una sorta di “creatività” sintomatica da cui attingere 
    – sogni, lapsus, motti di spirito, formazioni ossessive, rituali 
    – il reperimento dei quali, se non palese, è quanto meno facile da isolare;
    dall’altra, il fantasma appare sfuggente, 
    sembra non godere di grande interesse da parte degli analisti 
    e dello stesso Freud, 
    o quanto meno non consente una vera e propria presa come nel caso del sintomo. 
    La cosa, ci dice Miller, si può spiegare con il fatto che 
    vi è sempre una certa difficoltà a parlare del fantasma. 
    In analisi, la fase del fantasma – ovvero la fase post-sintomatica, 
    la quale può subentrare anche dopo molti anni 
    – resta qualcosa di nascosto, talvolta inconfessato, 
    cosa che spiegherebbe la carenza di materiale per una collezione critica di fantasmi.
    
    D’altra parte è vero anche che il fantasma è monotono, ripetitivo, statico. 
    Che il fantasma non appartiene all’ambito del “manifesto”, 
    che non si mostra se non dopo molta insistenza. 
    Anzi, il fantasma, per essere quel dispositivo ultimo 
    attraverso cui il soggetto sostiene il proprio desiderio, 
    arrestando l’angoscia rispetto alla minaccia che la Cosa rappresenta, 
    deve necessariamente collocarsi in una sorta di isolamento ai limiti dell’intangibile, dell’inanalizzabile. 
    Tuttavia, non dobbiamo farci ingannare da questa sua “estraneità”.
    Quella sorta di mutismo in cui il fantasma dimora,
    quel tratto anestetico in cui raduna il desiderio del soggetto, 
    quasi fosse un fermo-immagine che sospende il desiderio e lo perpetua, 
    è un tratto di struttura e nient’affatto “oscuro”. 
    Da questo punto di vista è tanto più significativo il fatto che 
    il paradigma del fantasma cominci con un “Non ne so altro…”, 
    ossia con un richiamo esplicito a un cedimento sul piano del sapere 
    rispetto al quale il soggetto resta suo malgrado testimone o spettatore. 
    Come il bello sul piano della cultura rappresenta una barriera davanti al nulla di das Ding, 
    così il fantasma si situa sul piano del linguaggio 
    – nel più vasto senso del termine, 
    come questione stessa dell’essere del soggetto, del desiderio, dell’Altro 
    – sul limite della rappresentazione, 
    su quella frontiera del godimento in quanto perdita originaria, differenza.
    Come la pulsione nei riguardi della Cosa, 
    anche la parola è dunque costretta a fare i suoi giri, 
    a costruire le sue perifrasi, le sue narrazioni: 
    ecco in cosa consiste la questione del fantasma. 
    Anzi, si può dire adesso che la parola rappresenta il custode stesso della mancanza, 
    e che il fantasma in un certo senso “incornici” il desiderio 
    laddove esso si mostra come desiderio di nulla. 
    Si tratta insomma di comprendere che questa dimensione perturbante del fantasma 
    trae origine dal fatto che il linguaggio, la stessa articolazione del significante, 
    proviene da quella che possiamo definire una “violenza costitutiva” 
    da cui prende avvio la forzatura con cui il significante estromette l’uomo dalla pienezza dell’essere.
    La stessa nozione di traccia,312 con cui 
    il segno linguistico fuoriesce dalla sfera naturale dell’animalità 
    per entrare nel circuito della significazione, 
    resta impensabile se non si prevede l’atto della cancellazione come sua condizione, 
    se cioè sul piano simbolico non viene introdotta la mancanza, il buco, la beanza 
    attraverso cui significante e significato entrano in relazione in quanto scissi 313.

    Il fantasma dunque non è altro, sul piano ontologico, 
    che l’eredità di questo movimento, 
    la stessa eredità che Freud ha individuato per il registro della pulsione. 
    E da questo punto di vista il linguaggio resta quell’impronunciabile esperienza della mancanza, 
    è come afferma Agamben, “nullificazione e differimento di se stesso” 314, 
    segno dell’esposizione dell’uomo al nulla di das Ding e all’infondatezza del suo essere. 
    Quando nominiamo il fantasma è su questo piano che dobbiamo porci. 
    Si dà fantasma unicamente perché il soggetto copra la mancanza, 
    la propria in quanto soggetto barrato,
    quanto quella dell’Altro, 
    ovvero il fatto che non c’è Altro dell’Altro, 
    Dio garante dell’universo del discorso, 
    nome (Dio) che nomini il linguaggio.

    Il fantasma nella clinica e nella letteratura appare così 
    come l’immagine della mancanza velata, 
    l’ultimo velo dinnanzi alla verità del soggetto, 
    verità che lo coglie in quella sfera in cui pienezza e morte si confondono. 
    Nel fantasma si sostiene così non solo il desiderio 
    in quanto metonimia della mancanza ad essere, 
    ma l’idea stessa di linguaggio nella sua lacerante pulsione che lo spinge a nominare. 
    È la stessa nominazione, in quanto emblema del creazionismo del linguaggio, 
    a dare corpo all’ex nihilo davanti a cui, 
    come in un grande e accecante affresco, 
    si posiziona il fantasma. 
    Nel dicibile la mancanza resta innominata, 
    la Cosa del linguaggio resta lì, fuori campo, 
    come un abisso che attira e attiva metonimicamente la nominazione, 
    il suo rilancio continuo. 
    E se c’è un fantasma del linguaggio, 
    esso è situato propriamente laddove tutto il dispositivo del linguaggio sembra arrestarsi di colpo: 
    nell’algida anestetica espressione della bellezza. 
    Nella chiusura assoluta con cui la bellezza fa la sua apparizione nella parola: 
    come nome di nulla. 
    Allo stesso modo, il desiderio si sostiene come desiderio di nulla, 
    ovvero come desiderio del desiderio dell’Altro, 
    solo allorché questa tensione resta attiva, 
    e cioè in virtù della narrazione fantasmatica, 
    di questo vero e proprio “racconto senza soggetto” che è il fantasma 
    e che incornicia per il soggetto lo spavento di fronte alla sua beanza.
    Abbiamo qui, in ($<>a), ciò che avalla e sostiene il desiderio, 
    il punto in cui si fissa sul suo oggetto che, 
    bel lungi dall’essere naturale, 
    è sempre costituito da una certa posizione assunta dal soggetto in rapporto all’Altro. 
    L’uomo si ritrova e situa il proprio desiderio 
    proprio con l’aiuto di questa relazione fantasmatica. 
    Di qui l’importanza dei fantasmi 315

    Cosa c’è dietro dunque al fantasma? 
    Cosa viene a fare il fantasma, a coprire? Nulla. 
    Il fantasma (non) nasconde letteralmente nulla. 
    La fissità, l’anonimia, la puntualità, l’impersonalità della sua struttura frastica, 
    la nescienza con la quale si manifesta, 
    la monotonia, sono tutti tratti strutturali con cui il fantasma anestetizza il godimento, 
    lo rende vivibile, accettabile. 
    E se il fantasma è fondamentalmente una questione del linguaggio, 
    lo è perché esso esige dall’uomo “di rendere conto di questo – che egli non è” 316. 
    È questa la dimensione del fantasma: 
    un essere al margine tra la rappresentazione e il bordo irrappresentabile della vita, 
    che altro non è se non la morte (o quella piccola morte che Lacan chiama castrazione [-ϕ]), 
    il soggetto nel suo “µη ον” .

    Abbiamo detto che il fantasma può somigliare a un racconto, 
    a un narrazione in cui il soggetto manca
    poiché collocato come spettatore della scena e in cui non si dà io in quanto soggetto dell’enunciato. 
    In effetti, il fantasma può somigliare a quella che Freud chiama “elaborazione secondaria” 
    e che rappresenta il momento del racconto vero e proprio del sogno. 
    In questo senso, il fantasma gode di una certa “consistenza narrativa” 
    cosa che permette di identificarlo con la frase in virtù della quale 
    il soggetto, sebbene assente, ricostruisce un ambito di piacere, di soddisfazione del desiderio. 
    Non è un caso dunque che in un primo tempo Freud avesse identificato il fantasma alla “fantasia diurna”, 
    al sogno ad occhi aperti come 
    espressione prevalentemente immaginaria in cui il soggetto figura scene in cui, 
    quantunque non contemplato, provocano in lui soddisfazione, 
    quanto meno sessualmente. 
    Ma il fantasma è purtuttavia una frase: 
    e cioè ha una sua grammatica oltre a una logica. 
    Lacan lo ribadisce nel seminario su La logica del fantasma: 
    “Quando dico struttura, struttura logica [del fantasma], intendete: grammaticale” 317. 

    Ma cosa significa ciò? 
    Cosa vuol dire che la logica del fantasma si basa sulla sua struttura grammaticale?
    Nient’altro che questo: che il fantasma è un “assioma”. 
    “Che tipo di frase è il fantasma fondamentale? 
    Forse conoscete la risposta: 
        il fantasma fondamentale è quel tipo di frase che in logica si chiama assioma” . 318 
    Non dobbiamo farci ingannare da questa affermazione che di primo acchito può apparire contraddittoria: 
    il fantasma è una frase, e dunque ha una struttura grammaticale, 
    ma in quanto assioma la struttura più profonda appartiene alla logica. 
    Se Lacan mette l’accento su questo aspetto del fantasma è solo per dirci 
    che il fantasma in quanto assioma appartiene al registro del reale, 
    e che, per quanto il suo statuto sia immaginario-simbolico, 
    la questione che esso solleva riguarda principalmente la sfera del reale.

    Questa formula [la formula del fantasma] mette l’accento sulla funzione reale del fantasma. 
    In particolare, ci si accorge che essa designa, sottolinea, il fuori-senso del fantasma. 
    […] È dal lato dell’interpretazione 
    – compresa la reticenza che Freud segnala – 
    che la psicoanalisi sperimenta che il fantasma resiste a essere inserito nel discorso dell’inconscio. 
    […] Sarebbe a dire che esso resiste all’operazione, alla mutazione interpretativa, 
    che suppone che si possa aggiungere un significante che faccia senso. 
    A un assioma, si sa, non si aggiunge un significante. 
    L’assioma lo si prende effettivamente alla lettera 319

    Un assioma è una posizione assoluta nel simbolico,
    “assoluta significa: isolata” 320. 
    Che il fantasma sia un assioma significa che non vi è una “storia ” del fantasma, 
    un’origine a cui sia possibile risalire. 
    Il fantasma, a differenza del sintomo, 
    non ha interpretazione, 
    non mette in atto un lavoro della metafora e della metonimia per significare il desiderio inconscio. 
    Il fantasma si pone come assoluto, staccato, isolato proprio in virtù del suo carattere assiomatico, 
    di puro inizio. 
    Ed è questa la ragione del fatto che Lacan pone il fantasma nel registro del Reale. 
    Il reale è infatti quanto resta fuori-senso, 
    quanto resta fuori dal simbolico. 
    Il reale è il reale della mancanza. 
    “Il reale ” , afferma Lacan, “è l’ambito di ciò che sussiste fuori dalla simbolizzazione” 321; 
    e ancora: “ Se lo si intende, è da un rifiuto che il reale prende esistenza; 
    ciò di cui l’amore fa il suo soggetto è ciò che manca nel reale;
    ciò a cui il desiderio si arresta, è il sipario dietro cui questa mancanza è figurata nel reale ” 322

    La struttura del fantasma è pertanto qualcosa di assai singolare; 
    e in un certo senso possiamo dire che il fantasma annodi in un unico dispositivo 
    i tre ordini descritti da Lacan: immaginario, simbolico e reale. 
    Nella sua articolazione simbolica esso è infatti una sceneggiatura, 
    ossia un una frase che descrive una scena che soggetto si limita ad attestare in quanto spettatore. 
    Ma se andiamo ad analizzare la sua struttura temporale, 
    ci accorgiamo che essa mancadi riferimenti storici; 
    il fantasma è allora una scena che esprime la semplice temporalità “puntuale ” di un fatto: 
    il tempo del fantasma è l’istante, 
    l’istantanea presenza del presente. 
    “Un bambino viene picchiato” descrive un’azione che accade allorché la si pronuncia o la si fantastica, 
    ed è paradossalmente fuori dal tempo e dallo spazio: 
    sul piano descritto dalla scena ciò che accade accade ora e in nessun luogo. 
    E questo aspetto rappresenta il debito immaginario del fantasma, 
    la sua dimensione fortemente scenica.
    Eppure, in questo complesso immaginario-simbolico il fantasma si mostra anche 
    come una sorta di scenasipario dinnanzi a cui il desiderio si arresta 
    e oltre alla quale non c’è letteralmente nulla.

    Dal punto di vista del reale il fantasma è la messa in scena dell’oggetto a, 
    la riduzione cioè del godimento al piacere, 
    al circolo omeostatico della pulsione, 
    di modo che il desiderio non venga lì dove si avvererebbe la sua mancanza: 
    nel désêtre della Cosa. 
    Rovesciando la formula lacaniana secondo cui l’operazione della sublimazione è 
    “elevare l’oggetto alla dignità della Cosa ”, 
    possiamo affermare che l’azione del fantasma sul desiderio nel suo registro reale 
    rappresenta un abbassare la Cosa alla consolazione dell’oggetto.

    Nella formula $<>a – che, ricordiamo, 
    nel grafo occupa in maniera assai emblematica 
    una posizione intermedia tra S(A barrato), il significante della mancanza nell’Altro e S(A), luogo del sintomo 323 
    – è descritta dunque questa consolazione grazie a cui il soggetto si risarcisce del fatto 
    “che egli non è” 
    – o meglio, che egli si trovi in quel “posto in cui si vocifera che 
    ‘l’universo è un difetto nella purezza del Non-Essere’” 324. 
    E questo posto, dice Lacan, “si chiama Godimento, 
    ed è ciò il cui difetto renderebbe vano l’universo ”.325 
    Ecco dove giungiamo con il fantasma. 
    Ed è per questo che insistiamo sulla struttura estetico/narrativa che lo contraddistingue:
    perché il fantasma è letteralmente una messa in scena che, 
    se volessimo figurarcela, avverrebbe direttamente sul proscenio, a sipario chiuso. 
    Avverrebbe cioè affinché il sipario resti chiuso, 
    per non disvelare il vuoto di scena che dietro vi si cela. 
    È per far ciò, per giungere a lambire il godimento che sorge il fantasma, 
    che la scena del fantasma si mostra come quel luogo peculiare, singolarissimo, 
    in cui il desiderio s’incanta, luogo esclusivo in cui la parola,
    eludendo per la prima volta il soggetto, 
    diventa la frase di nessuno che annoda in un solo abbraccio il soggetto al nulla del suo inconsolabile desiderio.
    Per dare un’idea di questa commistione faremo un riferimento al mito di Diana e Atteone 
    a cui Miller dedica un’interessante analisi al fine di spiegare 
    in cosa consista ciò che chiama 
    “l’istante fantasmatico”, istante che “fissa il soggetto in un luogo peculiare” , 
    e cioè al cospetto di quell’oggetto un po’ particolare che è l’oggetto a.
    La storia che il mito 326 narra è quanto mai emblematica 
    ed è legata alla questione del vedere e dell’esser visti. 
    Atteone, un cacciatore, durante una battuta si perde nella foresta 
    (foresta che Miller chiama rifacendosi a Lacan “foresta dei fantasmi”).
    Ad una svolta si ritrova dinnanzi a una grotta bagnata da una forte sorgiva 
    ed è lì che sorprende nuda la bellissima dea Diana, 
    la quale, insieme alle sue ninfe, sta facendo il bagno. 
    Incollerita dal fatto che un uomo l’abbia vista senza vesti, 
    la dea trasforma Atteone in un cervo contro il quale aizza la sua stessa muta di cani, 
    da cui, dopo un’estenuante fuga, verrà divorato.
    
    quote 
        + [Diana è un dea vergine, ]
            \b allo stesso tempo crudele e malefica; 
            lei è la cacciatrice, 
            sebbene qui risulti cacciata dal cacciatore
        note 327. 
    
    Miller usa questo mito per spiegare l’antinomia tra desiderio e godimento, 
    o meglio, per definire la funzione del fantasma nel suo aspetto clinico 
    come “otturatore ” della mancanza, il cui risultato è la morte del soggetto.
    Si può dire che, nella storia che commentiamo, Diana se dérobe, 
    che in francese traduce sia ‘si denuda’ sia ‘fugge’. 
    Fugge via quando si manifesta il desiderio di quel povero Altro, Atteone. 
    Diana è la dea che per l’appunto desidera ciò: 
    che l’altro sesso rimanga come Altro, 
    che continui a svolgere una funzione propriamente mitologica. 
    Infatti sta sempre tra le sue ninfe 
    e ha un rapporto solo con i suoi animali, 
    sia per ucciderli sia per farli combattere, 
    così che, nella stessa mitologia, Diana è quella che rifiuta l’uomo 328

    Da questa prospettiva, Diana rappresenta una dea angosciata, 
    angosciata dal fatto che la si possa vedere nuda, 
    ma soprattutto che la si possa desiderare. 
    E così la dea annulla la causa del desiderio: 
    fa in modo che l’Altro in un certo senso non si mostri desiderante, 
    che non possa guardarla. 
    Per fare ciò deve in un certo senso pensare l’Altro come completo, integro, non barrato, 
    deve estromettere l’altro dalla mancanza in cui il desiderio consiste.
    Giocando con il mito, Miller suggerisce allora delle varianti. 
    
    A seconda del lato da cui ci si pone possiamo identificare la dea con 
    una fobica, un’isterica o un’ossessiva; 
    oppure vedere Atteone nelle vesti di un voyeur, di un sadico, di un perverso. 
    Così, che cosa succederebbe se Diana fosse fobica? 
    quote
        Se Diana fosse stata fobica, 
            cosa non del tutto impossibile nella mitologia, 
            i suoi cani sarebbero stati lì prima che Atteone si fosse avvicinato”
        note  329. 
        comment
            Ci sarebbero stati i cani ad abbaiare molto prima che l’altro potesse vedere la dea nuda. 
    E se Diana fosse stata ossessiva? 
    Un po’ lo è, conferma Miller. 
    Ma se davvero lo fosse stata avrebbe allora 
    lanciato allora i suoi cani per sbranare Atteone
    quando Atteone è ancora a tre chilometri da lei.
    Si potrebbe proseguire negli esempi, citando tutte le varianti della nevrosi e della psicosi, 
    il ruolo dei cani nel mito si presta a perfezione a un simile gioco. 
    Ma, al di là di tutto, ciò che Miller vuole presentare come effetto di questa lettura 
    è la dimensione assordante e difensiva del fantasma 
    allorché entra a far parte di una delle possibili nevrosi elencate: 
    e cioè la dimensione difensiva che il fantasma gioca 
    rispetto all’angoscia come sentimento che si prova una volta messo il naso, 
    per così dire, dietro al sipario.

    Credo che la peculiarità e il motivo di fascino di questa storia 
    siano di suggerire il fatto che esiste un uomo capace di angosciare una dea, 
    anche se quest’ultima potrebbe ovviamente farlo sparire all’istante 330

    Il mito, così come lo vede Miller – interpretazione peraltro mutuata da Lacan – 
    pone il problema dell’Altro nella sua consistenza, 
    denuncia cioè quella modalità di esaurimento della mancanza 
    che si declina nella varie forme di nevrosi, 
    e dei relativi fantasmi, a cui il soggetto ricorre. 
    
    Nei casi clinici, il fantasma diventa il luogo, e allo stesso tempo il modo, 
    in cui il soggetto prende le sue difese, se così si può dire, 
    rispetto all’angoscia del -ϕ, alla castrazione, 
    disconoscendo nell’Altro ogni sorta di cedimento strutturale, 
    annullando la barra che lo divide. 
    Il fantasma nevrotico ricuce questa dissonanza, 
    fa in modo che l’Altro sia garantito rispetto alla sua mancanza 
    e di conseguenza che la mancanza, come tale, 
    venga elusa in una sorta di miraggio che, 
    come sovente accade nelle nevrosi, rasenta la pantomima.

    Lo stesso Lacan nel seminario X L’angoscia, distingue due tipi di fantasmi clinici, 
    il fantasma nel perverso e il fantasma nel nevrotico:
    quote
        + Nel perverso le cose sono, per così dire, a loro posto; 
            a è là dove il soggetto non può vederlo e S barrato è al suo posto
        note 331 
    Come raffigura lo schema l’oggetto a è lì dove deve stare, 
    alle spalle del soggetto. 
    In un certo senso il soggetto finge di non saperne nulla 
    e si rapporta all’altro come se fosse pieno. 
    Contrariamente a quanto si pensa, il perverso – il sadico ad esempio, 
    il sadico “sadiano” – non è qualcuno che disprezza l’Altro, che vuole il suo male per godere; 
    il perverso si preoccupa solo di colmare il vuoto nell’Altro, di sottrarlo alla mancanza. 
    
    

    A a $
    Il fantasma nel perverso
    A  S a $
   Il fantasma nel nevrotico 

    Per questo il suo piacere consiste nel far sì che l’Altro goda attraverso di lui, 
    ovvero egli, il sadico, si faccia causa del suo godimento 
    assumendo la posizione dell’oggetto a. 
    L’opera di Sade mostra bene come da parte dei carnefici sia in atto un gran lavoro,
    minuzioso, costante, incessante per far sì che l’Altro goda, che non manchi davvero di nulla.
    Per il nevrotico le cose stanno diversamente, 
    egli usa il suo fantasma per lo stesso motivo del perverso,
    ma con la differenza che egli non sa quel che fa.
    Nello schema di Lacan, l’oggetto a del fantasma del nevrotico 
    si trova accanto e non alle spalle del soggetto, si trova dal lato del soggetto. 
    Questo significa, spiega Lacan, che 
    quote
        + l’oggetto a, che funziona nel loro fantasma e serve loro come difesa contro la loro angoscia, 
        ed è anche, contro ogni evidenza, l’esca con cui tengono l’Altro” 
        note 332. 
    
    Il nevrotico non vuole che l’Altro gli domandi del suo desiderio, ovvero della sua mancanza; 
    non vuole insomma essere un soggetto barrato e assumersi la paternità del suo desiderio. 
    Ecco perché l’oggetto a del nevrotico, rappresentato dalla domanda, 
    cade dal lato del soggetto: 
    esso serve a suturare la sua angoscia, la sua propria mancanza.
    Detto questo si comprende adesso cosa Miller intenda dire quando afferma, 
    a proposito di Atteone, 
    che “vedere tutto uccide il desiderio”.
    Sia nell’isteria che nell’ossessione si cerca di guidare il fantasma 
    in modo che l’Altro appaia come completo, 
    e di condurre le cose in modo che l’Altro si mostri, per esempio, come padrone e signore del suo desiderio, 
    il che equivale anche a rimanere senza desiderio. 
    Perché esista un desiderio bisogna chiudere gli occhi ogni tanto, 
    perché vedere tutto uccide il desiderio 333

    E Atteone ha visto. Ha visto in maniera lampante quanto non avrebbe dovuto. 
    Curiosamente la dimensione della visione sembra sempre svolgere un ruolo eminente nella psicoanalisi. 
    Che sia la cecità di Edipo o il voltarsi di Orfeo, 
    la vista, l’aver visto in tutte le sue declinazioni, 
    reca in sé lo smarrimento o la morte. 
    Orfeo che vede Euridice svanire sotto i suoi occhi, svanire perchè ha visto, 
    è un argomento quanto mai pregno di risonanza per la questione del fantasma.

    Questo residuo di linguaggio apposto all’evanescenza del desiderio che è il fantasma, 
    resta in qualche modo un inganno necessario, un inganno della vista. 
    E non a caso Lacan, a proposito della passe, parla di “traversata” del fantasma 
    e non del suo “oltrepassamento”. 
    Il fantasma resta, ma come resta il desiderio una volta messo il naso in quel nulla che il fantasma vela, 
    oltre quel sipario dinnanzi a cui ci si sforza di rappresentare ancora qualcosa, 
    resta come il segno estremo della mancanza, 
    e come tale deve porsi, al di là dell’uso che ne fa la nevrosi o la perversione. 
    È questa la vera dimensione etica del fantasma: 
    la coscienza di questo nulla da cui il desiderio è causato e a cui inevitabilmente tende, 
    e che il fantasma, una volta estinta la nevrosi, semplicemente mette in scena.

    Ricapitolando, il fantasma annoda i tre registri dell’immaginario, del simbolico e del reale. 
    La formula lacaniana descrive così il livello in cui l’eterogeneità di questi tre registri 
    prende una forma, per così dire, unitaria. 
    In primo luogo, dunque, nel fantasma è implicato un elemento che viene dell’immaginario: 
        la funzione propriamente speculare in cui il soggetto contempla una scena che, 
        lo riguardi o meno, gli procura piacere. 
    In secondo luogo, il fantasma, nella formula definitiva che ne dà Lacan ($<>a), 
        chiama in causa il soggetto in quanto soggetto dell’inconscio, 
        ovvero in relazione ad a,
        secondo ciò che abbiamo visto essere la funzione del significante 
        come effetto della dimensione simbolica sulla Cosa. 
        In ciò consiste altresì il fatto che il fantasma sia una frase, 
        una frase da cui il soggetto è assente. 
    In terzo luogo il fantasma possiede una dimensione reale, 
        nel senso in cui il reale è quanto risiede nell’oggetto a, 
        ossia nel rapporto tra soggetto barrato e l’impossibile oggetto del godimento. 
        Il reale è in un certo senso rappresentato dall’intera formula del fantasma, 
        ma intesa come significazione assoluta, 
        ossia in quanto frase che, letteralmente, (non) significa nulla. 
        E in questo “non” messo tra parentesi c’è tutto il valore differenziale di cui il fantasma consiste, 
        nel senso in cui non si può affatto affermare che il fantasma significhi il nulla di das Ding, perché, 
        in quanto assioma 334, significazione assoluta, 
        il fantasma rimane sciolto dal legame di rimando proprio della significazione. 
        
    Parafrasando Hölderlin, si può dire che il fantasma è un segno che nulla indica, 
    senza dolore…, esprime senza significarla l’infondatezza del soggetto, 
    il miraggio dell’estrema bellezza di cui incantarsi un istante prima del désêtre.

    Per questo dicendo che il fantasma è un assioma,
    bisogna intendere che la sua posizione rimane isolata nell’ambito della significazione. 
    Un assioma in logica è un enunciato messo all’inizio, 
    da cui per deduzione deriva ogni altro enunciato. 
    Come tale un assioma è un inizio assoluto, ciò da cui tutto discende.
    Cos’è un assioma in logica? Essenzialmente è qualcosa di posto all’inizio. 
    In qualunque trattato di logica ci sono definizioni di termini e assiomi; 
    sono enunciati: primo, secondo, terzo, messi lì una volta per tutte, postulati. 
    Non si possono discutere in nessun luogo, 
    perché è a partire da essi che si possono produrre verità e falsità, cioè verifiche. 
    Però prima di essi non c’è niente; 
    sono un punto di partenza e un punto limite 335

    Così il fantasma, in quanto nel soggetto viene ad occupare 
    la funzione di una “significazione assoluta ”, 
    ovvero si pone come quel significante purificato che chiude la catena significante, 
    che designa un limite oltre il quale non c’è più nulla da significare. 
    Nella Logica del fantasma Lacan ce ne offre un esempio: 
    “Se faccio un catalogo di tutti i libri che contengono una bibliografia, 
    chiaramente non è di una bibliografia che faccio il catalogo.
    Nondimeno, nel catalogare questi libri posso certamente esaurire l’insieme di tutte le bibliografie. 
    Ed è qui che si può collocare il fantasma, 
    che è esattamente il fantasma poetico per eccellenza, 
    quello che ossessionava Mallarmé il fantasma del libro assoluto. 
    A questo livello le cose prevedono l’uso non di un puro significante, 
    bensì di un significante purificato, 
    allorché affermo che il significante è in questo caso articolato in quanto distinto da ogni significato; 
    […] Vedo dunque profilarsi la possibilità di questo libro assoluto,
    che avrebbe come caratteristica quella di inglobare l’intera catena significante, appunto in questo: 
    che essa non può significare più nulla ” 
    336

    Lacan qui è chiaro: il fantasma è un significante purificato, 
    il che vuol dire che è posto al limite del circuito della significazione: 
    propriamente, il fantasma non significa più nulla, non rimanda a nessun altro significante. 
    Questo arresto della significazione è possibile osservarlo 
    non appena ci troviamo di fronte alle resistenze del paziente. 
    È Freud a rimarcarlo: 
    non appena insiste per saperne di più sul fantasma “Un bambino viene picchiato” 
    il paziente enuncia il suo smarrimento: “Non ne so di più. Un bambino viene picchiato ”. 
    Siamo cioè di fronte a una mancanza della parola e del sapere.
    Mancanza che il fantasma produce in forma di assioma,
    come significazione assoluta nel senso stretto del termine: sciolta da ogni significato.
    
    Allora che cosa implica l’assioma fantasmatico? 
    Implica che vi sia una creazione significante pura, dato che esiste un creazionismo del significante, 
    questione che Lacan aveva già posto nel suo seminario su Le psicosi (1955-56). 
    Prima di poter dire “notte e giorno” ,
    spiega Lacan, la notte e il giorno non esistono, 
    non ci sono che variazioni della luce. 
    Una novità assoluta, totale, sorge quando nel mondo si introducono i significanti “notte e giorno ”. 
    L’esperienza stessa si struttura a partire dal significante che genera l’opposizione, come inizio assoluto. 
    Si comprende cosa significhi che il significante sorge ex nihilo, da nulla. 
    Il significante è un fiat e niente lo dimostra meglio dell’assioma logico. 
    […] Per Lacan il fantasma fondamentale è legato a una significazione assoluta, 
    a una significazione staccata, separata da tutto. 
    La significazione di “Un bambino viene picchiato ” non ha motivazioni precedenti 
    ed è in se stessa un inizio assoluto 337

    Il fantasma non genera senso, genera piacere. 
    Questa considerazione diventa necessaria allorché si definisce il fantasma come assioma. 
    Sul piano simbolico il fantasma resta il significante di una differenza assoluta, 
    il piacere che procura, anche all’insaputa del soggetto, 
    non è altro che la maschera dell’orrore del godimento, 
    la maschera dello spavento di fronte al nulla del soggetto. 
    Ed è per questo che il fantasma si mostra, 
    nel senso in cui appare e si disvela solo su due piani: 
    quello clinico e quello letterario. 
    Sul piano clinico è ciò che appare dopo, o meglio, dietro il sintomo. 
    In questo caso il fantasma si declina secondo le diverse strutture patologiche,
    in modo da azzerare i conti con la mancanza.
    Ma sul piano letterario, il fantasma, per via del suo carattere narrativo, 
    condivide le stesse articolazioni della bellezza. 
    “La funzione della bellezza, del bello, è una funzione fantasmatica fondamentale ” 338. 
    Il fantasma, anzi, è di per sé bello, e non a caso la posizione che il soggetto occupa 
    al suo cospetto è la contemplazione. 
    Come si contempla un quadro, così accade per il fantasma. 
    Esso appare sempre, in letteratura, come la scena di una contemplazione.


    Non si tratta dunque per l’uomo di superare il fantasma, 
    di metterselo, per così dire, alle spalle.
    Il fantasma si attraversa, 
    come si attraversa la scena per andare a vedere dietro le quinte. 
    È un’immagine di Miller: 
    “È come andare dietro le quinte di un teatro per vedere cosa vi succede 
    e che cosa sostiene il suo funzionamento. […] 
    L’attraversamento del fantasma è andare a fare un giro per le quinte, 
    per sapere come questo funzioni” 339. 
    
    O, forse, sarebbe meglio dire che il fantasma è una messa in scena a sipario chiuso,
    essa avviene sul proscenio, perché resti chiuso.
    Perché dietro le quinte non c’è nulla, non ci sono quinte; 
    niente da vedere, niente da sapere.
    È ciò che Kafka, autore quanto mai prossimo a una possibile letteratura del fantasma, 
    nella raccolta Un medico di Campagna, descrive nel racconto In loggione.

    Si tratta di un breve racconto che potremmo definire l’esempio narrativo del fantasma letterario. 
    Lo spettatore immaginato da Kafka contempla la scena dall’alto del loggione, 
    essa gli si offre come “un grave sogno”; 
    nell’arena c’è un gran baccano, luci, musiche, i colori degli abiti, 
    un cavallo dalla bocca aperta, il pubblico in delirio; 
    tutto in attesa che avvenga il “salto mortale” dell’acrobata. 
    È una scena circense onirica e sospesa. 
    È una scena in cui non accade nulla; 
    eppure si ha l’impressione che la vita abbia cominciato a girare su stessa, 
    in un che di vorticoso, in un immenso frastuono. 
    Lo stesso frastuono che il fantasma, “oscillando sulla vita”, apparecchia sulla scena del nulla.

    IN LOGGIONE

    Se un’acrobata a cavallo, fragile, tisica venisse spinta per mesi senza interruzione 
    in giro per il maneggio sopra un cavallo vacillante 
    dinnanzi a un pubblico instancabile da un direttore di circo spietato
    sempre colla frusta in mano, continuando a frullare sul cavallo, gettando baci, 
    oscillando sulla vita, e se questo spettacolo proseguisse in mezzo al fracasso dell’orchestra 
    e dei ventilatori nel grigio futuro che continua a spalancarsi sempre, 
    accompagnato dall’applauso, che si estingue e poi torna a ingrossare, 
    di mani che son veri martelli a vapore – 
    forse un giovane frequentatore del loggione si precipiterebbe per la lunga scala, 
    traversando tutti gli ordini di posti, nel maneggio, e griderebbe: Basta!
    tra le fanfare dell’orchestra sempre pronta a eseguir gli ordini.

    Ma non è così: 
    una bella dama bianca e rossa, 
    entra lieve dal velario che due orgogliosi servitori in livrea sollevano per lei; 
    il direttore, cercando ossequioso i suoi occhi, 
    le sospira incontro con devozione bestiale, 
    la solleva cauto sul cavallo pomellato, 
    come se fosse la sua nipote preferita che parte per un viaggio pericoloso; 
    né riesce a decidersi a dar il segno colla frusta; 
    ma alla fine lo da con uno schiocco, facendo forza su se stesso; 
    e corre accanto al cavallo con la bocca aperta; 
    seguendo con sguardo attento i salti della donna; 
    e non par quasi comprendere la sua abilità; 
    comincia a metterla in guardia con parole inglesi; 
    richiama con voce furente alla massima attenzione gli stallieri che tengono i cerchi; 
    scongiura di tacere prima del grande salto mortale; 
    infine solleva la piccola acrobata dal cavallo tremante, 
    la bacia sulle guance e nessun omaggio del pubblico gli par adeguato; 
    mentre la donna sostenuta da lui, sulla punta dei piedi, 
    circonfusa di polvere, allargando le braccia e inclinando indietro la testa
    vuol dividere con tutto il circo la sua felicità, 
    - quando questo avviene il frequentatore del loggione posa il viso sul parapetto, 
    e, naufragando nella marcia finale come in un grave sogno, piange senza saperlo 340
 
224 
    Il termine fantasma (fantasme) traduce il tedesco Phantasie,
    che designa perlopiù l’immaginazione, ma non tanto la facoltà d’immaginare (Einbildungskraft), 
    quanto “il mondo immaginario, i suoi contenuti, l’attività creatrice da cui è animato (das Phantasieren) ”, 
    (cfr. J. Laplanche, J.-B. Pontalis, Enciclopedia della psicoanalisi voll. I, Laterza, Roma-Bari 2003). 
    Nell’edizione delle Opere pubblicata in italiano da Bollati Boringhieri 
    si è scelto di tradurre il termine con fantasia, 
    più atto di fantasma a sottolineare sia l’attività creatrice che le sue produzioni. 
    Per quanto riguarda il francese, 
    fantasme ha un’accezione più particolare rispetto all’italiano fantasma 
    e si distingue da fantôme che sarebbe lo spettro propriamente detto. 
    Le Petit Robert dà del termine fantasme la seguente definizione: 
    “Produzione dell’immaginazione con la quale l’io cerca di sfuggire alla presa della realtà ”. 
    Il francese fantasme ricopre quindi un’accezione più vicina al Phantasie tedesco, 
    catturando un campo semantico che in italiano siamo costretti a rendere
    giocando talvolta sull’alternanza tra il singolare fantasia per designare l’attività immaginativa, 
    e il plurale fantasie per indicare le sue produzioni, 
    i fantasmi (per un approfondimento si veda J. Laplanche, J.-B. Pontalis, Fantasme originaire.
    Fantasmes des origines, origine du fantasme, Hachette, Paris
    1985; trad. it Lalli P., Fantasma originario. Fantasmi delle origini: origini del fantasma, 
    Il Mulino, Bologna 1988 p. 38 e nota). 
    In inglese si è scelto di tradurre con il termine Phantasy i fantasmi e le fantasie inconsce, 
    e con Fantasy quelli coscienti, i sogni ad occhi aperti. 
    La dizione “fantasma” viene così adottata quando si intende mettere in risalto il
    “prodotto illusorio” di un’attività immaginativa, 
    ed è la scelta pressoché costante che compie il traduttore di Lacan.

225
    Si veda G. Breuer, S. Freud, Studien über Hysterie (1892), 
    in Gesammelte Werke (18 voll.), S. Fischer Verlag, Frankfurt a/M 1940-1950; 
    trd. it. a cura di Musatti C., Opere vol. 1. Studi sull’isteria e altri scritti (1886-1895), 
    Bollati Boringhieri, Torino 1967. 
226
    Ivi, p. 348.
227
    In particolare per quanto riguarda le piccole percezioni e le rappresentazioni oscure 
    si veda rispettivamente G.W. Leibniz, Nuovi Saggi sull'intelletto umano, 
    trad. di M. Mugnai, Editori Riuniti, Roma 1982, Prefazione, pp. 48-9: 
    “E per fornire un ulteriore chiarimento circa le piccole percezioni 
    che non potremmo distinguere nel loro insieme, 
    sono solito servirmi dell’esempio del mugghio o rumore del mare dal quale 
    si è colpiti quando si è sulla spiaggia. 
    Per udire questo rumore come lo si ode, 
    bisogna pure che se ne odano le parti che compongono il tutto, 
    cioè il rumore di ciascuna onda, 
    per quanto ciascuno di questi piccoli rumori non si faccia conoscere 
    che nell’insieme confuso di tutti gli altri, 
    e sia percepibile soltanto se l’onda che lo produce non è sola. 
    Occorre infatti essere colpiti un poco dal movimento di quest’onda 
    e che si abbia una qualche percezione di ciascuno di tali rumori, 
    per piccoli che siano; 
    altrimenti non si avrebbe quella di centomila onde, 
    poiché centomila nulla non riescono a produrre qualcosa”;
    per Kant si veda Antropologia pragmatica, Laterza, Roma-Bari 2006, 
    in particolare il passo a p. 18: “Noi infatti spesso 
228
    Cfr. J. Laplanche, J.-B. Pontalis, Fantasma originario. Fantasmi delle origini: origini del fantasma, cit.,
    Introduzione, p. 28. 
229
    S. Freud, Tre saggi sulla teoria sessuale, op. cit., p. 477n.
230
    È in questo periodo che appaiono una serie di opere che in maniera indiretta o diretta 
    coinvolgono il tema del fantasma. 
    Ne riportiamo di seguito un elenco: 
    S. Freud, Il delirio e i sogni nella «Gradiva» di Wilhelm Jensen (1906), in Opere. Vol. V,
    Bollati Borighieri, Torino 1989, pp. 263-336; 
    Il poeta e la fantasia (1907), in Ivi, pp. 375-95; Fantasie isteriche e i loro rapporti con la bisessualità, 
    in Ivi, pp. 389-95; 
    Teorie sessuali dei bambini (1908), in Ivi, pp. 441-65; 
    Osservazioni generali sull’attacco Isteria (1909), in Ivi, pp. 441-45; 
    Il romanzo familiare dei nevrotici (1909), in Ivi, pp. 471-74.
231
    Cfr., S. Freud, Fantasie isteriche e i loro rapporti con la bisessualità, 
    in Gesammelte Werke, op. cit; in Opere vol. 5. Il 
232
    Cfr., S. Freud, L’interpretazione dei sogni, cit., p. 519.
233
    Ivi, p. 449.
234
    Un esplicito riferimento alla prossimità tra le fantasie ad occhi aperti e il sogno 
    lo troviamo nel breve saggio del 1907 Il poeta e la fantasia: 
    “Non posso neppure trascurare la relazione delle fantasie con i sogni. 
        I nostri sogni notturni […] altro non sono che fantasie ”; 
    S. Freud, Der Dichter und das Phantasieren (1908), in Gesammelte Werke, op. cit; 
    trad. it. a cura di Musatti. C., in Opere vol. 5. Il motto di spirito e altri scritti (1905 – 1908), op. cit., 
    Il poeta e la fantasia (1908), p. 379. 

235
    S. Freud, « Un bambino viene picchiato», cit.; p. 43. 
236
    Ivi, p. 41.   
237
    Ivi, p. 47.  
238
    Ivi, p. 49.
239
    Ivi, p. 50. 
240
    È stato J.-A. Miller ad aver ribadito l’importanza di questa condizione di “estraneità ” alla nevrosi 
    del fantasma in Freud;
    si veda Logiche della vita amorosa, a cura di A. Di Ciaccia, Astrolabio, Roma 1997, p. 67.
241
    S. Freud, “Un bambino viene picchiato ”, cit., p. 41. 
242
    Ivi, cit., p. 47. 
243
    J.-A. Miller, Logiche della vita amorosa, cit., p. 65. 
244
    J. Lacan, Kant con Sade, in Scritti, cit., p. 773.
245
    Ibid. 
246
    Ibid. 
247 
    J. Lacan, Livre V. Les formation de l’incoscient (1957-1958),
    Édition de Seuil, Paris 1998; 
    trad. it. a cura di A. Di Ciaccia, Libro V. Le formazioni dell’inconscio (1957-1958), 
    Einaudi, Torino 2004. 
248
    J. Lacan, Una questione preliminare ad ogni trattamento delle psicosi, in Scritti, cit. 
249
    Ivi, p. 574.
250
    J. Lacan, Livre III. Les psychoses (1955-1956), Édition de Seuil, Paris 1981; 
    trad. it. di A. Ballabio, P. Morerio, C. Viganò, a cura di G. B. Contri, 
    Libro III. Le psicosi (1955-1956), Einaudi Torino 1991. 
251
    Ivi, p. 96.
252
    Ivi, p. 17.
253
    Ivi, p. 60.
254
    Ivi, p. 16.
255
    Ivi, p. 62. 


257
    J. Lacan, Una questione preliminare ad ogni possibile trattamento della psicosi, 
    in Scritti, cit., pp. 532-3.
258
    Cfr. J. Lacan, Le psicosi, cit., p. 155.
259
    Ivi, p. 49.
  

265 
    Ibid. 
266
    Ivi, p. 82.
267
    Ibid.
268
    Cfr, J.-P. Sartre, L’essere e il nulla, cit., p. 327.
269
    Ivi, pp. 327-31. 
270
    Cfr, J. Lacan, I quattro concetti, cit., p. 83.
271
    Ibid. 
272
    Ivi, p. 87.
273
    Ivi, pp. 87 e 91.
274
    Vi sono almeno tre versione del desiderio che offre Lacan: 
    la prima, 
        ne accentua lo statuto immaginario, 
        facendo dell’oggetto del desiderio l’oggetto del desiderio dell’altro; 
    la seconda, hegeliana-strutturalista 
        esalta la dimensione simbolica del desiderio, 
        inteso come desiderio del desiderio dell’Altro; 
    la terza, 
        soprattutto a partire dal testo La direzione della cura e i principi del suo potere (1958), 
        slega il desiderio dal desiderio dell’Altro, 
        per riportare il desiderio sul piano del reale 
        e farne l’espressione “metonimica ” della mancanza a essere. 
        Il desiderio, metonimicamente, è un rilancio continuo dovuto non alla mancanza come “mancanza di qualcosa ”, 
        bensì alla mancanza come mancanza nell’essere del soggetto. 
        Il desiderio è sempre e irrimediabilmente oltre il suo oggetto, 
        è sempre desiderio d’altro, d’altra Cosa. 
        Si passa così dal primato della parola al primato delle leggi del linguaggio, 
        dal desiderio di eredità hegeliana come bisogno di riconoscimento 
        al desiderio come effetto del significante, 
        ossia della mancanza che l’azione letale del significante instaura. 
        Ed è proprio nella misura in cui il desiderio patisce delle leggi del significante 
        che la parola diventa incapace di rispondere e suturare il vuoto che lo governa. 
275
    Ivi, p. 102. 
276
    J.-A. Miller, I paradigmi del godimento, cit., p. 19. 


277
    Si tratta di un ciclo di quattro seminari tenuti a Buenos Aires dal 29 al 30 luglio 1983. 
    Il testo è stato pubblicato insieme ad altri nel volume Logiche della vita amorosa, cit. 
    Per quanto riguarda il corso universitario Du symptôme au fantasma et retour 
    ci riferiamo al dattiloscritto originale reperibile presso 
    la Biblioteca della Scuola Lacaniana di Psicoanalisi del Campo freudiano.
278
    J.-A. Miller, Logiche della vita amorosa, cit., p. 65. 
279
    G. Agamben, Stanze. La parola e il fantasma nella cultura occidentale, cit., 2006. 
280
    Ivi, p. 86.
281
    Aristotele, Dell’anima, in Opere 4, Laterza, Roma-Bari 2001, p. 159.
282
    Ivi. 
283
    G. Agamben, Stanze, cit., p. 90.
284
    Avicennae arabum medicorum princis opera ex Gerardi cremonensis versione, 
    Venetiis 1545; riferimento tratto da G. Agamben Stanze, cit.
285
    G. Agamben, Stanze, cit., p. 128. 
286
    Per la citazione di questo passo Ivi, p. 92. 
287
    Si veda Dante, Commedia, Purgatorio, canto XXIV, vv. 52-54.
288
    G. Agamben, Stanze, cit., p. 147.
289
    Citazione da Agamben, Stanze, cit., p. 147, per Aristotele si veda De anima, cit., pp. 151-2 (420 a).
290
    Citazione ripresa da Agamben, Stanze, cit., p. 149. 
291
    G. Agamben, Stanze, cit., p. 108.
292
    Ivi., p. 150.
293
    G. Agamben, Stanze, cit., p.152.
294
    Citazione ripresa da G. Agamben, Stanze, cit., p.153. 
295
    Ivi, p. 153. 
296
    La stessa “voce” dell’essere è “modo del silenzio” che ci chiama. 
    Si veda M. Heidegger Sein und Zeit, Niemeyer, Tubingen 1927; 
    trad. it. a cura di Volpi F., Essere e Tempo, Longanesi, Milano 1990 (2005) pp. 331-2.
297
    A proposito si veda 
    M. Heidegger, In cammino verso il linguaggio, Unterwegs zur Sprache, Verlag Gunther Neske,
    Pfullingen 1959; 
    trad. it. a cura di Caracciolo A., In cammino verso il linguaggio, 
    Mursia, Torino, 1973 (2007). p. 207. 
    “In tal modo anche il silenzio, che non di rado si pone a fondamento del linguaggio come sua scaturigine, 
    è già un ‘corrispondere’”.
298
    “L’essere dell’eterno vuoi esprimere? / Uomo: vietati allora ogni discorso! ”. 
    Cfr., A. Silesius, L’altro io di Dio, Mimesis, Abbiategrasso (MI) 1993, p. 99.
299
    Traduzione modificata. Si veda F. Hölderlin, Le liriche, 
    a cura di Mandruzzato E., Adelphi, Milano 1993 (1999). p. 695. 
    Per la lettura heideggeriana della lirica si veda 
    M. Heidegger, Che cosa significa pensare?, 
    in Vorträge und Aufsatze, Verlag Günther Neske, Pfullingen 1954; 
    trad. it. a cura di Vattimo G., Saggi e discorsi, Mursia, Torino 2007 (3a ed.) pp. 85-95. 
300
    Si veda, P. Celan, Poesie, cit., p. 237. 
301
    Cfr. J. Lacan, La logique du fantasme, cit., lezione del 16 novembre 1966. 
302
    Ibid.
303
    Ivi, lezione del 20 novembre 1996. 
304
    Si veda B. Russell, The principles of mathematics (1903),
    trad it. a cura di Geymonat L., I principi della matematica, Longanesi, Milano 1988. 
305
    J. Lacan, La logique du fantasme, cit., lezione del 23 novembre 1966. 
306
    Ibid. 
307
    J.-A. Miller, I paradigmi del godimento, cit., p. 16.
308
    Ivi, p. 14.
309
    Ivi, p. 16. 
310
    J.-A. Miller, Sintomo e Fantasma, in Logiche della vita amorosa, cit., p. 69.
311
    Ibid. 
312
    “Una cosa l’animale non fa: non lascia false tracce. 
    Vale a dire tracce tali da essere credute false 
    mentre di fatto sono le tracce di un vero passaggio. 
    Fare tracce falsamente false è un comportamento non dirò essenzialmente umano, 
    ma essenzialmente significante”. 
    Cfr. J. Lacan Livre X, L’angoisse (1962-1963), Édition de Seuil, Paris 2004; 
    trad. it. di A. Di Ciaccia, A.Succetti, a cura di A. Di Ciaccia, Libro X. L’angoscia (1962-1963), 
    Einaudi, Torino 2007, p. 70.
313
    È quello che Agamben chiama “struttura presupponente del linguaggio ”, 
    in Agamben G., La potenza del pensiero. Saggi e conferenze, cit., pp. 9-36. 
314
    G. Agamben, La potenza del pensiero. Saggi e conferenze, cit. 
315
    J. Lacan, Le formazioni dell’inconscio, cit., p. 453.
316
    J. Lacan, L’etica della psicoanalisi, cit., p. 374. 
317
    J. Lacan, Logique du fantasme, cit., lezione dell’11 gennaio 1967.
318
    J.-A. Miller, Sintomo e fantasma, in Logiche della vita amorosa, cit., p. 78. 
319
    J.-A. Miller, Du symptôme au fantasme et retour, cit., lezione del 3 novembre 1982.
320
    Ibid. 
321
    J. Lacan, Risposta al commento di Jean Hyppolite sulla Verneigung di Freud, in Scritti, cit., p. 381.
322
    J. Lacan, La psicoanalisi e il suo insegnamento, in Scritti, cit., p. 431. 
323
    Si veda, J. Lacan, Sovversione del soggetto e dialettica del desiderio nell’inconscio freudiano, in Scritti, cit., p. 820.
324
    Ivi, p.823.
325
    Ibid. 
326 
    Lacan, che come Freud fa sovente ricorso al mito, 
    si è espresso sul mito in una lezione del seminario IV La relazione d’oggetto 
    a proposito della fobia del piccolo Hans. 
    quote
        + Ciò che chiamiamo mito, che sia religioso o folcloristico, 
            a qualsiasi tappa del suo retaggio esso venga preso, 
            si presenta come un racconto. 
            Si possono dire molte cose di questo racconto e
            considerarlo sotto differenti aspetti temporali. 
            Possiamo dire, per esempio, che ha qualcosa di atemporale. 
            […] Possiamo prenderlo nella sua forma letteraria, 
            nella quale colpisce il fatto 
            che abbia qualche parentela con la creazione poetica,
            mentre il mito ne è al tempo stesso ben distinto, 
            nel senso che dimostra certe costanti 
            che non sono assolutamente sottomesse all’invenzione soggettiva. 
            […] Il mito ha nell’insieme un carattere letterario. 
            D’altra parte, la finzione intrattiene un rapporto singolare con qualcosa 
            che è sempre implicato dietro di essa e di cui porta il messaggio formalmente indicato, 
            va a dire la verità. 
            Ecco qualcosa che non può essere staccato dal mito 
        book J. Lacan, Libro IV. La relazione d’oggetto, cit., 
        page p. 273.
    
    Citiamo questo passo perché ci sembra rilevante a proposito del fantasma, 
    il quale si presenta quasi con le medesime caratteristiche del mito qui descritto, 
    almeno per ciò che riguarda il suo aspetto letterario. 
327
    J.-A. Miller, Sintomo e fantasma, in Logiche della vita amorosa, cit., p. 82.
328
    Ibid. 
329
    Ivi, 83.
330
    Ivi, 84. 
331
    J. Lacan, L’angoscia, cit. p. 55.
332
    Ivi, p. 57. 
333
    J.-A. Miller, Sintomo e fantasma, in Logiche della vita amorosa, cit., p. 85. 
334
    Del fantasma come assioma Lacan ne parla verso la fine del seminario La logique du fantasme, 
    introducendo quella che chiama la “funzione di verità” del fantasma. 
    Lezione del 2 giugno 1967. 
335
    J.-A. Miller, Sintomo e fantasma, in Logiche della vita amorosa, cit., p. 101. 
336
    J. Lacan, La logique du fantasme, cit., lezione del 23 novembre 1966. 
337
    J.-A. Miller, Sintomo e fantasma, in Logiche della vita amorosa, cit., p. 101.
338
    Ivi, p. 111. 
339
    Ivi, p. 112. 